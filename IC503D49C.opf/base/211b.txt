/ /dpal ldan sa skya pa'i bstan 'dzin ngor rdzong rnam gnyis kyi gsung ngag rin po che'i phyag len gyi rim pa 'ga' zhig las brtsams te so so'i bzhed srol rnams legs par bshad
pa lugs gnyis zab don gsal ba'i nyin byed ces bya ba bzhugs so//

rgya gar skad du/ shrI dharmma swa mI lo ka tsakShu bhaTTa ra ka sarba gu ru bhyo na maH bindhA tra wA kyo ba sudho mri te na karmma rka bhA sa manta bha baksa kA shaH bod
skad du/ dpal chos kyi rje 'jig rten gyi mig rje btsun bla ma thams cad la phyag 'tshal lo/ /gsung gi bdud rtsis nor 'dzin gyi thig le 'dir 'phrin las nyi 'od kun du gsal
bar gyur cig rigs kun khyab bdag zung 'jug rdo rje 'chang / /stobs kyi mgon po dpal ldan birWa'i zhabs/ /de dang dbyer med sa skya'i bla chen rje/ /yab sras khu dbon rim
par byon la 'dud/ /'gro mgon bla ma'i gsung ngag bang mdzod la/ /dbang bsgyur dpal ldan rje dang gzungs kyi dpal/ /slob mar bcas te lugs zung chos kyi sgo/ /dang por 'byed
mdzad de dag ngo mtshar rmad/ /zas gtsang sras po'i zhal gyi bum bzang las/ /lung bstan

bdud rtsi rnyed pa'i skyes bu'i mchog /gang gi 'phrin las nyi 'od ltar gsal ba'i/ /kun mkhyen kun dga' bzang pos bdag skyongs shig /mgon de'i thugs sras nges don bstan pa'i
bdag /sems dpa' chen por grags pa'i mus chen rje/ /gzhan yang kun mkhyen smra ba'i seng ge dang / /paN chen shAkya'i mtshan rnams phyag gi gnas/ /gang gi mkhyen rab gzhol
med rdo rje yis/ /gzhan gzhung sra brtan brag ri gzhom pa la/ /rgyal srid chen po'i dpung ltar ches dpa' ba'i/ /mtshan gyi grags dkar gsal de'ang bsngags par 'os/ /de yi
bzhed gzhung la dgyes 'gro ba kun/ /dga' mdzad rnam par rgyal ba'i mtshan can dang / /e waM mi nub bstan pa'i rgyal mtshan che/ /bsgrengs mkhas legs pa'i 'byung gnas spyi
bos mchod/ /rgyud dang man ngag shes bya'i gnas kun

la/ /mkhas pa'i phul phyin dkon mchog lhun grub dang / /byang chub sgrub pa'i rnam dpyod blo'i nor bu/ /dbang gi rgyal po gang la mnga' de rgyal/ /yongs rdzogs bstan pa'i bdag
po'i chos srid dpal/ /srid mthar rgyun chad med par spel mdzad pa'i/ /sngags 'chang chos kyi rgyal po yab sras la/ /bka' drin dran pas lan brgyar phyag bgyi 'o/ /gang
thugs dus gsum rgyal bar ro gcig kyang / /gdul bya'i snang ngor bshes gnyen mchog gi sku/ /gcig chog rgyal po rje btsun buddha'i mtshan/ /bdag gi snying dbus 'bral med rtag
bzhugs mdzod/ /sa skya'i bstan 'dzin ngor rdzong rnam gnyis kyi/ /bzhed srol kun la phyogs med bdag dad pas/ /mkhas dbang so so'i legs bshad snying po'i don/ /bsdus te
spel la bdag yid spro ba skyes/ /'dir dpal ldan sa skya pa'i bstan 'dzin ngor rdzong rnam gnyis kyi

gsung ngag rin po che'i phyag len gyi rim pa 'ga' zhig las brtsams te so so'i bzhed srol rnams legs par bshad pa/ lugs gnyis zab don gsal ba'i nyin byed ces bya ba 'di 'chad
pa la/ spyir rje btsun sa skya pa'i bstan 'dzin la mdo phyogs kyi bstan 'dzin g.yag rong rnam gnyis dang / zab mo rdo rje theg pa gtso bor gyur pa la ngor rdzong rnam gnyis
zhes yongs su grags pa'i ngor rdzong gnyis ni dpal ldan bla ma dam pa bsod nams rgyan mtshan gyi slob ma dag nas gyes pa yin te/ de'ang chos rje de la spyir slob ma'i
mchog sngags kyi rgyal tshab gnyis/ gsung ngag 'dzin pa'i thugs kyi sras mchog brgyad/ bstan 'dzin gyi skyes bu chen po bzhi/ yongs su grags pa'i mkhas mchog bcu la sogs
pa mang du byon pa'i gsung ngag 'dzin pa brgyad kyi nang tshan rdzong chung pa sngags 'chang

gzungs kyi dpal ba dang / ngor lugs kyi brgyud pa'i rtsa ba bla ma dpal ldan tshul khrims pa gnyis las gsung ngag gi bka' 'dzin pa'i brgyud pa so sor 'phel te/ dang po las
chos rje bzang po rgyal mtshan/ de las rgyal mtshan dkon mchog dang / dge ba rgyal mtshan sogs/ rgyal mtshan dkon mchog las mkhas grub chen po gtsang gi rigs su 'khrungs
pa mus srad pa rdo rje rgyal mtshan la sogs pa mang du 'phel/ de rnams las brgyud de dar ba'i lam 'bras la rdzong lugs dang / bla ma dpal ldan tshul khrims pa las/ grub chen
buddha shrI/ de las rgyal bas lung bstan pa'i skyes bu chen po thams cad mkhyen pa kun dga' bzang po sogs 'phel te/ ngor chen 'dis gsung ngag rin po che tshar brgyad
cu gya gsum tsam gnang zhing / gsung ngag 'chad thabs kyi man ngag gsang ba'i sgo 'byed sogs lugs 'di la mkho ba'i yig cha mang du mdzad de gdams pa 'di nyid sgo du ma'i
sgo nas ches cher dar rgyas su spel zhing / de nas brgyud pa la gsung ngag ngor lugs zhes grags pa 'di byung ba yin no/ /gzhan yang chos rje bla ma'i slob ma yongs grags
mkhas pa bcu'i nang tshan theg chen chos rje kun dga' bkra shis las nyi lde ba kun dga' rgyal mtshan dang / brag thog pa bsod nams bzang po sogs mang du 'phel ba'i/ brag
thog pa'i thugs sras rdo rje gdan pa chen po kun dga' rnam rgyal te/ de ltar mang du byon pa'i mkhas mchog rdo rje rgyal mtshan sogs la rdzong pa snga rabs pa dang / rdo
rje gdan pa sogs la rdzong pa phyi rabs pa zhes kyang grags so/

/de las rdzong lugs kyi bstan 'dzin gyi gtso bo ni nyi lde ba kun dga' rgyal mtshan nam mtshan gzhan 'jam dbyangs grags pa'i dpal zhes pa de nyid dang / brang mo che pa rdo
rje rgyal mtshan/ rdo rje gdan pa kun dga' rnam rgyal sogs mang du byon zhing / ngor lugs kyi bstan 'dzin gyi gtso bo ni rgyal bas lung bstan pa'i skyes bu chen po rdo rje
'chang kun dga' bzang po/ sems dpa' chen po dkon mchog rgyal mtshan/ kun mkhyen bsod nams seng ge paN chen shAkya mchog ldan/ mkhan chen bsod nams lhun grub/ mkhas pa'i
dbang po dkon mchog lhun grub la sogs pa grangs dang tshad med pa zhig byon pa las/ de ltar lugs gnyis kyi mkhas pa de dag don dam lta ba'i gnad la bzhed tshul mi 'dra
ba'i khyad par cung zad kyang med mod/ 'on kyang kun rdzob cho ga'i rnam gzhag sogs la phyag len mi mthun pa 'ga' re byung ba'i dbang gis dgag sgrub kyi rnam par gzhag pa'ang
ci rigs pa snang te/ de'ang gtsang byams pa rdo rje rgyal mtshan gyis chu rgyun rnam pa bzhi dang / sgrub pa bzhi la sogs pa gsung rab kyi tshogs mang po zhig mdzad
pa las rnam par bshad pa'i chu rgyun dang po ni/ bo gdong paN chen sogs gzhan lugs kyi mkhas pa 'ga' zhig gis rje btsun gong ma'i gsung la brgal brtags kyi rnam grangs mang
po zhig gsungs pa dag lung rigs kyi sgo nas sun phyung ste chos dang mthun pa'i lan med par mdzad cing / gong ma'i dgongs don phyin ci ma log par sgrub pa'i legs bshad
kyi dga' ston du snang ste skabs drug gi bdag nyid can no/ /chu

rgyun gnyis pa ni kyai rdo rje'i rgyud kyi mtshan dang / 'gyur dang bla ma brgyud pa sogs ngor lugs dang mi mthun pa dag la mtha' dpyod mdzad pa zhig ste/ rgyud dang man ngag
gnyis kyi nang nas gtso bor rgyud 'grel gyi phyogs so/ /chu rgyun gsum pa ni theg chen chos rje'i Dombi lugs kyi kye rdor gyi sgrub dkyil gnyis kyi rtsod spong du snang
la/ chu rgyun bzhi pa ni gtso bor gsung ngag lam 'bras kyi phyag len 'ga' zhig las brtsams te ngor lugs la brgal zhing brtags pa'o/ /bsgrub pa bzhi'i dang po ni gong ma'i
bka' bsgrub pa/ gnyis pa ni 'phags pa'i bzhed pa bsgrub pa/ gsum pa ni chos rje bla ma'i bzhed pa bsgrub pa/ bzhi pa ni phyag len bsgrub pa yin cing / de bzhi dang chu
rgyun phyi ma gsum ngor lugs la ched du brgal ba gtso che'ang / gzhan rnams la ngor lugs kyi brgyud 'dzin rnams kyis lan mdzad pa ni ma mthong la/ chu rgyun bzhi pa dang
bsgrub pa dang po la/ ngor pa'i mkhas pa dag gis lan gyi rim pa mang du snang ngo / de'ang chu rgyun bzhi par/ sems bskyed brgyud pa med pa dang / /rjes bzung grangs nges
med pa dang / /sta gon 'brel pa med pa dang / /slob dpon grangs nges med pa dang / /lus dkyil 'byung khungs med pa dang / /dbang rdzas yongs dag med pa dang / /rgyas gdab
rigs mtshon med pa dang / /bza' ba'i dam tshig med pa yis/ /'di na thabs mchog thabs min byed/ /smin byed byas kyang smin min la/ /grol byed bsgom yang grol min pas/ /de
phyir 'di dag dgag par bya/ /zhes ngor lugs kyi bzhed pa mi 'thad pa'i phyogs

brgyad thog mar mdor bstan nam rtsa tshig gi tshul du smos te/ slar de dag rgyas bshad dam rang 'grel gyi tshul du zhib par gsungs pa la brten nas/ ngor lugs kyi bstan 'dzin
dag gis de nyid kyi brgal lan du ma dang / slad nas rdzong lugs kyi mkhas pa rnams kyis kyang lan gyi rim pa dag mdzad de/ /'bel ba'i gtam gyis bstan pa rin po che nyid
gsal bar mdzad pa yin no/ /gong gi tshigs bcad 'di dag la paN chen gyi rnam thar sgo brgyad pa dang / dkon mchog lhun grub kyi tshangs pa'i rigs sngags su mi 'dra ba re
'byung yang 'dir ni chu rgyun bzhi pa nas ji skad 'byung ba bzhin bkod pa'o/ /brgal lan gyi rnam gzhag de dag las 'dir so so'i bzhed don gyi snying po dag blangs te bshad
na/ 'di la don tshan dgu ste/ sems bskyed la brgyud pa yod med kyi rnam gzhag rjes 'dzin la grangs nges yod med kyi rnam gzhag sta gon la 'brel pa yod med kyi rnam gzhag
slob dpon gyi dbang la grangs nges yod med kyi rnam gzhag brtul zhugs dang slob dpon gyi dbang la yangs dag yod med kyi rnam gzhag lus dkyil la 'byung khungs kyi tshig yod
med kyi rnam gzhag lus dkyil lha la rgyas gdab rigs mtshon yod med kyi rnam gzhag bza' ba'i dam tshig yod med kyi rnam gzhag gdan gyi dag pa sogs gong ma'i bka' yin min
gyi rnam gzhag bstan pa'o/ /dang po ni/ chos rje rdo rje rgyal mtshan gyis rnam bshad chu rgyun bzhi par/ sems bskyed brgyud pa med pa dang / /zhes pa'i rgyas bshad du
ji ltar

'byung ba'i don bsdus te bkod na/ rje btsun chen po'i mdzad byang yod pa'i sems bskyed kyi yi ge ngor pas sgo rum dpe khang nas rnyed zer ba de'i steng nas sems bskyed byed
pa la brgyud pa chad pa ni tshig de nyid kyis shes shing / lam 'bras pa phyi ma rnams kyis brgyud rim mang po'i grangs bgrangs nas/ yi ge de'i steng nas lam 'bras pa sus
kyang byas pa med do/ /gzhan yang mkhan chen shes rab rdo rje bas bla ma bcu phrag lhag tsam bsten nas gsan par mdzad pa'i rje btsun gyi bka' 'bum gyi nang na yi ge de med
ces rgol bar mdzad do/ /de la paN chen shAkya mchog ldan gyis brang mo che ba'i brgal lan rnam thar sgo brgyad pa zhes bya ba mdzad pa de'i nang du gong gi de'i lan la/
spyir bshad pa dang / dngos kyi lan gnyis su mdzad nas/ dang po la so thar gyi mkhan brgyud dang / sngags kyi sdom pa'i bla ma brgyud pa dang 'dra ba zhig sems bskyed kyi
sdom pa la nges pa nyid du mi dgos te/ bslab btus dang spyod 'jug gi dgongs pas sems bskyed kyi sdom pa len gso gnyis ka la bla ma nges par mi dgos pa dang / byang sa
ltar na len pa la dgos kyang gso ba la nges par mi dgos pas so/ /spyir rnal 'byor dbang phyug nas brgyud pa bar ma chad pa'i smon 'jug gi sdom pa zhig mi 'dod na ni shin
tu tha chad la/ 'dod na ni de brgyud ldan gyi rdo rje slob dpon zhig gis phyis byung gi byang sems kyi sdom pa 'bogs chog ma nor ba ci yin zhig gi steng nas sdom pa de phog
chog ste/ 'bogs rgyu'i sdom pa rang gi ngo bo la khyad par med pa yin pas so/ /dper na chos kyi rje sa skya paNDi tas hor yul

du thub pa'i dgongs pa gsal ba mdzad nas rjes su bod du bskur ba de'i tshe tshig don rnams slob ma dag gis bod du bshad chog pa bzhin no zhes pa dang / dngos lan la sa skya
pa chen po las dbang bskur thob pa'i slob dpon zhig gis slob dpon rtse mos mdzad pa'i dbang chu chen mo'i steng nas dbang ma zhus kyang / rang gi slob ma dag la dbang chu
chen mo'i steng nas dbang bskur byed du rung ba bzhin du/ rje btsun rin po che nas brgyud pa'i byang sdom thob la ma nyams pa'i rdo rje slob dpon zhig gis/ rje btsun gyis
mdzad pa'i sems bskyed kyi yi ge'i steng nas rang gis thob pa ma yin kyang gzhan la 'bog tu rung ste/ rje btsun chen po nas brgyud pa'i sems bskyed kyi sdom pa thob la
ma nyams pa'i gang zag yin pas so/ /de ni snyan brgyud yi ger bris pa rnams la mtshungs zhes gsungs so/ /yang gong gi mus srad pa chen po'i gsung de'i lan du/ thams cad
mkhyen pa dkon mchog lhun grub kyis brgal lan tshangs pa'i rigs sngags zhes bya ba mdzad de/ de nyid las/ dngos bstan gyi rgol tshul la skyon chags pa dang / zhe 'dod kyi
lan dpe dang bcas te bshad pa/ rgol ba po rang nyid nyes pa can du bstan pa dang gsum du mdzad nas/ dang po la sems bskyed kyi yi ge de sngar med pa phyis gsar du rnyed
pa dang / yi ge de'i steng nas sngon byon pa'i chen po sus kyang byas pa med do zhes pa de'ang ngor chen gyi gsung gang na'ang med cing / khungs thub kyi gsung bgros na'ang
med pas rang gi zhe 'dod kyis smras par snang bas/ dngos bstan gyi rgol tshul

yang mi 'thad par gsungs/ zhe 'dod kyi lan la sems bskyed kyi yi ge de gsar du rnyed pa dang / de la lung gi rgyun tsam med du chug kyang / de tsam gyis sems bskyed kyi brgyud
pa med par mi 'gro/ de bas khyed rang rgyud sde nas bshad pa'i dbang gi sngon 'gro'i sems bskyed cig mi 'dod na shin tu skal ba dman/ 'dod na sangs rgyas nas rje btsun
rtse mo yan chad du sems bskyed kyi yi ge de med kyang / de'i brjod bya dang mthun pa'i sems bskyed kyi sdom pa'i rgyun yod pa dang / rje btsun nas ngor chen rdo rje 'chang
gi bar du'ang bde kye gnyis kyi dbang gi sngon du yi ge de dang mthun pa'i sems bskyed kyi sdom pa'i phyag len ma nor ba yod pas/ phyag len de dang mthun pa'i yi ge
su zhig gis byas kyang de'i steng nas sems bskyed bya rung ste/ dper na dbang chu chen mo'i lung ma thob kyang / kye rdor man ngag lugs kyi dbang thob la ma nyams pa'i rdo
rje slob dpon zhig gis de'i steng nas dbang byar rung ba dang / karma sha taM lta bu'i steng nas sdom pa thob la ma nyams pa'i mkhan po zhig gis las chog tshad ma gang
rung zhig gi steng nas sdom pa 'bogs rung ba bzhin dang / snyan brgyud yi ger bris pa thams cad la des mtshon zhing / des na rje btsun chen pos mdzad pa'i yi ge de ni rgyud
sde nas bshad pa'i sems bskyed kyi cho ga thun mong ma yin pa yin/ dbu ma lugs kyi sems bskyed kyi cho ga ma yin pas/ dbu ma lugs kyi sems bskyed lam 'bras pa la yod med
ci ltar yang lugs 'di'i sems bskyed byed pa la phan gnod gang yang med gsung pa'i lan mdzad do/ /rgol

ba po nyes pa can du bstan pa la/ dbu ma lugs kyi sems bskyed ni lam 'bras pa la med par rgol ba po rang gi khas blangs/ rgyud sde nas bshad pa'i thun mong ma yin pa'i theg
chen sems bskyed kyi cho ga ni khyed kyi dgag bya'i gtso bo yin/ sems tsam lugs kyi sems bskyed kyi cho ga ni lam 'bras pa gong ma rnams la med/ de dag tu ma 'dus pa'i theg
chen sems bskyed rang 'bogs byed kyi cho ga sbyor dngos rjes gsum tshang ba med cing / yod kyang de la brgyud pa yod pa dka' bas na rgol ba po rang nyid brgyud pa dang
bcas pa la sbyor dngos rjes gsum tshang pa'i cho ga las thob pa'i theg chen sems skyed med par khas blangs/ de ni shin tu mi rigs te/ rigs dang dam tshig ma thob snying
rje med/ /de bzhin byang chub sems kyang ma bskyed cing / /sangs rgyas ma dad lha gzhan bsten pa la/ /nga yi gsang sngags bstan na phung bar 'gyur/ /zhes dang / phyag rdor
dbang bskur ba las/ 'jam dpal gang dag byang chub kyi sems bsgom pa la zhugs pa dang / gang gi tshe de dag gi byang chub kyi sems bsgrub par gyur pa de'i tshe/ 'jam dpal
byang chub sems dpa'i gsang sngags kyi sgo dpyod pa'i byang chub sems dpa' de dag ye shes chen por dbang bskur ba'i gzungs sngags kyi dkyil 'khor 'dir gzhug par bya yi/
gang de dag gis byang chub kyi sems rdzogs par ma gyur pa de dag ni mi gzhug go /de dag la ni phyag rgya dang sngags bstan par mi bya'o/ /'jam dpal mtshams med pa lnga
byas pa ni sla'i/ dam tshig mi shes pa

dang / lus yongs su ma sbyangs pa dang / byang chub kyi sems bsgom pa ma grub pa la ston pa ni de lta ma yin te/ 'jam dpal sems can de dag gi mdun du ni nam yang tshig tsam
brjod par mi bya'o/ /zhes sogs dang / slob dpon rin po che'i dbang chu las/ gang zag rim gyis pa dang / cig car ba'i rigs can gnyis ka la'ang sems bskyed la gzung bar bya'o
zhes 'byung ba dang / ljon shing las/ de ltar cig car du 'jug pa zhes bya ba yin mod kyang / bla ma gong ma rnams kyi phyag len gyi brgyud pas thun mong ma yin pa'i skyabs
su 'gro ba dang sems bskyed pa tsam sngon du mdzad pas zhes gsungs nas/ 'di nyid kyi cho ga dang bslab bya sogs rgyas par bshad pa dang 'gal zhes gsung zhing / rje
dkon mchog lhun grub nyid kyis mdzad pa'i tshangs pa'i rig sngags kyi don bsdus don brgyad pa las/ rje btsun mched kyi dbang chu dang / /mngon par rtogs pa ljon shing las/
/dbang bskur sngon du skyabs 'gro dang / /sems bskyed sdom pa 'bogs so zhes/ /gsungs pa de la lag len zhig /sa skya'i chos na yod dam med/ /yod na de yi brgyud pa gang
/ /med na khungs nas med pa 'am/ gsar du chad pa gang yin brtag /dang po ltar na sku mched kyis/ /de ltar bshad pa ming tsam las/ /nyams len rim par ma byung phyir/ /byang
chub sems mchog ma bskyed la/ /gsang sngags bstan na phung ngo zhes/ /rdo rje 'chang gis bkag pa de/ /rje btsun gong mas bsgrub mdzad dam/ /phyi ma ltar na dbang yod kyang
/ /sngon 'gro'i sems bskyed chad do zhes/ /chos

dang mthun par smra nus sam/ /rang la khyab pa bsgrub byas nas/ /phyogs chos gzhan la sbyor ram ci/ /gang ltar byas kyang byang chub sems/ /ma bskyed pa la dbang bskur ba'i/
/nyes pa khyod kyi thog tu babs/ /byed na de yis nyes pa ci/ /brgyud pa med pa'i sems bskyed cig /mi 'dod bzhin du khas len nam/ /thun mong min pa'i skyabs 'gro dang /
/sems bskyed cho ga byed pa la/ /dbu ma'i lugs kyi sems bskyed pa/ /lam 'bras pa la med do zhes/ /rnam par dpyod la 'brel ci zhig /ces gsungs pa yin no/ /don tshan dang po
'di la paN chen dang / thams cad mkhyen pa dkon mchog lhun grub kyis/ spyir dbu ma lugs kyi sems bskyed lam 'bras brgyud pa la med ces pa phyogs sngar bkod nas de'i lan
'debs kyang mdzad mod/ mus srad pa'i chu rgyun bzhi par ni de 'dra dngos shugs gang la'ang bshad pa mi snang la/ gzhan yang dkon mchog lhun grub kyis yi ge de'i steng nas
chen po sus kyang byas pa med ces pa ngor chen gyi gsung gang na'ang med ces sogs kyi lan mdzad pa ni yi ge ma dag pa zhig gzigs pa'i gsung du snang ste/ mus srad pa'i
chu rgyun bzhi par lan de ltar mdzad dgos pa'i rtsod pa mi snang bas so snyam du sems te dpyad par bya'o/ /yang gong gi de'i lan du tshar chen chos kyi rgyal po blo gsal
rgya mtshos gsung ngag rin po che'i skabs brgyad la 'khrul pa spong ba rdo rje'i 'khrul 'khor gyi zegs ma zhes bya ba mdzad pa'i nang du/ byang chub sems bskyed med pa dang
/ /rjes 'dzin mang po med pa dang /

/sta gon gcig las med pa dang / /lus dkyil bskyed gzhi med pa dang / /slob dpon gcig tu nges pa dang / /dbang chog lung khungs med pa dang / /rigs gtso'i rgyas 'debs med pa
dang / /dpa' bo'i ston mo med pa rnams/ /rdo rje theg pa spyi dang ni/ /khyad par dpal ldan sa skya pa'i/ /bstan la gnad bcos bdud kyi tshig /yin phyir thos kyang rna ba
dgab/ /ces rtsa tshig gi tshul gyis mus srad pa chen po'i brgal ba brgyad kyi lan phyogs gcig tu bkod de 'grel pa'i tshul du lan dang po la/ de ltar na rje btsun bsod nams
rtse mo'i dbang chu'i steng nas kye rdor gyi dbang byed pa mi 'thad cing brgyud pa med par 'gyur te/ 'phags pa rin po che'i zhal slob dam pa kun dga' grags/ dga' ldan
pa kun bsod/ zhang dkon mchog dpal ba sogs kyis yi ge de'i steng nas ma thob cing / phyag len yang de la mi byed par 'phags pa'i mngon dkyil gyi steng nas mdzad pas so/ /yi
ge de gnyis la nang sel gyi khyad par cung zad tsam las med pas rung zer na/ sems bskyed kyi yi ge sgo rum nas ngor chen gyi gsar du rnyed pa de'i steng nas sems bskyed
byed pa dang / dbu ma lugs kyi sems bskyed kyi cho ga gnyis la'ang nang sel gyi khyad par phra mo tsam las med pas 'di la'ang mtshungs/ yi ge 'di'i lung mkhan chen shes
rdor bas ma thob pa sogs thal ror snang ste/ ngor pa'ang 'di'i lung mi byed pa'i phyir/ des na spyir birWa pa dang / khyad par rje btsun chen po nas brgyud pa'i sems bskyed
thob la ma nyams pa dag gis 'di'i steng nas gzhan la sems bskyed phog pa la skyon ci

yang med cing / phyag len gyi khyad par ches khungs btsun zhing rnam par dag par 'gyur ba yin no zhes gsungs so/ /de ltar ngor lugs kyi bstan 'dzin dag gis mus srad pa chen
po'i sems bskyed brgyud pa med pa dang zhes pa'i lan 'debs mdzad pa de rnams dang / khyad par mkhas pa'i dbang po dkon mchog lhun grub kyis mdzad pa'i brgal lan tshangs
pa'i rigs sngags kyi yang lan du/ ngam ring mkhan chen chos rje bzang po bkra shis pas snyan brgyud 'khrul sel zhes bya ba tshigs bcad ma zhig mdzad pa de nyid las/ sgo rum
rnyed dam min yang rung / /mkhan chen shes rab rdo rje bas/ /bla ma bcu phrag lhag pa las/ /rje yi bka' 'bum kun gyi lung / /gsan pa gang na'ang de 'dra med/ /sdom rgyun
yod pa'ang bsgrub bya yin/ /gzhan yang mtha' gzhan bkag pas shes/ /des na de 'dra'i cho ga ni/ gsar du gzhan gyi byas par nges/ dbang gi sngon du ljon shing las/ /sems
bskyed cho ga bshad na yang / /phyag len nub par mkhas rnams bzhed/ /ces pa dang / lam 'bras 'chad las gzhan pa'i dus/ /sngon du de 'dra'i sems bskyed kyi/ /cho ga med par
dbang bskur ba/ /khyed rang 'dod pa dran par gyis/ /sta gon 'jug pa'i gnas skabs su/ /sems bskyed gsung phyir dogs 'di med/ /gsum la skyabs 'gro la sogs pa/ /'khrul spong
nyid las ji skad du/ /smon 'jug sems bskyed blangs bar bya/ /de ni gud du blangs kyang rung / /ma blangs kyang ni sta gon gyi/ /skabs su 'byung zhes gsungs pa 'dis/

/dogs gnas kun grol dngos lan no/ /zhes gsungs/ yang sgyi chu ba buddha shrI bas thams cad mkhyen pa dkon mchog lhun grub kyi tshangs pa'i rigs sngags kyi yang lan nor bu'i
phreng ba zhes bya ba mdzad de/ de nyid las/ sngar tshangs pa'i rigs sngags kyi lan de dag gi yang lan du/ sus byas ma nges pa'i chog bsgrigs kyi yi ge de chos rje khu dbon
tsam gyi rjes su byung na de'i steng nas cho ga byas pas na gsung sgros dang bcas pa'i nges pa yongs rigs pa las med pa dang / phyi mo nas byung ba yin na ni rtsa ba
med pa'i yan lag mi rigs pa dang / bar skabs der phyag dpe 'di la rten bya ba'ang med pas na tshangs pa'i rigs sngags kyi de dag ma brtags pa'i lan yin cing / nA ro pa'i
lugs kyi sems bskyed kyi cho ga birWa pa'i lugs kyi snyan brgyud du mi rung bas/ brgyud pa gnyis ldan gyi sems bskyed kyi cho ga de snyan brgyud yin zhes pa'ang gyi nar song
/ bde kye'i dbang gi sngon du yi ge de dang mthun pa'i sems bskyed byed ces pa'ang bstan pa spyi'i babs 'gros la brten nas bsgrigs pa ste/ de ltar na byang sdom gyi sngon
du so thar dgos pas/ skabs der gsol bzhi'i cho gas bsnyen rdzogs re yang 'bogs rigs/ des na sambu Ta las/ skyabs su 'gro ba'i rim pa yis/ /shin tu legs par sbyangs nas
ni/ /sngags dang rgyud kyi rim pa yi/ /gsang ba'i de kho na nyid bsgrags/ /zhes dkyil 'khor du 'jug pa'i sngon du skyabs 'gro dang sems bskyed bya dgos par gsungs kyang
phyag len gyi rim par mi snang / 'on kyang 'gal ba med de/ sta gon gyi skabs

su 'byung bas so/ /des mi rung ba yang min te/ khrid kyi tshe ma gtogs phyag len tal ma la khyed rang kyang mi byed pas so zhes gsungs so/ /de ltar rtsod pa dang rtsod lan
de dag gis so so'i dgongs bzhed kyi snying po blangs na mkhas mchog rdo rje rgyal mtshan gyi dgongs don gyi snying po ni/ rje btsun gyis mdzad par grags pa'i sems bskyed
kyi yi ge'i steng nas sems bskyed 'bogs pa 'di la brgyud pa med pas 'di mi rigs te/ brgyud pa med pa'i rgyu mtshan ngor chen gyis yi ge de gsar du rnyed pas so gsungs par
snang la/ de'i brgal lan dag bshad tshul cung zad mi 'dra yang don gyi snying po kun mthun par/ ngor chen rdo rje 'chang gis gsar du rnyed pa'i rje btsun gyis mdzad pa'i
sems bskyed kyi yi ge de la lung rgyun med kyang / de'i steng nas sems bskyed phog chog ste gong ma'i gsung dag las dbang gi sngon du sems bskyed byed par bshad cing / bshad
pa bzhin rje btsun nas ngor chen rdo rje 'chang gi bar du rgyun ma chad pa'i sems bskyed kyi phyag len rnam par dag pa yod cing / phyag len de dang mthun pa'i sems bskyed
kyi yi ge su zhig gis byas kyang de'i steng nas sems bskyed 'bogs rung zhing / yi ge de'i brjod bya dang mthun pa'i sems bskyed kyi sdom pa'i brgyud pa med par yang
mi 'gyur la/ dper na rje btsun nas brgyud pa'i kye rdor man ngag lugs kyi dbang thob la ma nyams pa'i rdo rje slob dpon zhig gis dbang chu'i lung ma thob kyang / de'i steng
nas gzhan la dbang de byar rung ba bzhin no/ /de ltar phyag len mdzad pa'i dbang gi

sngon 'gro'i sems bskyed 'di dbu ma lugs kyi sems bskyed ma yin pas/ dbu ma lugs kyi sems bskyed ni lam 'bras pa la med ces pa'i dpyad pa la 'brel nus ma byung / yang dbang
gi sngon du sems bskyed zhig mi 'dod na ni shin tu skal ba dman zhing / gong ma'i gsung sogs dang 'gal lo zhes gsungs par rtogs so/ /yang de dag gi yang lan mkhan chen bzang
bkras pa'i bzhed don snying po ni/ sems bskyed kyi yi ge de mkhan chen shes rab rdo rje bas bla ma bcu phrag lhag pa bsten nas gsan pa'i rje btsun gyi bka' 'bum gyi
nang na med pas gsar du gzhan zhig gis byas kyis rje btsun gyi gsung min/ des na yi ge de steng nas sems bskyed byed pa 'di la sdom rgyun yod pa'ang sgrub dgos/ ljon shing
las dbang gi sngon du sems bskyed kyi cho ga bshad na'ang de'i phyag len nub/ gzhan dbang gi sngon 'gro'i sems bskyed gud du blangs kyang rung / ma blangs kyang sta gon
gyi skabs su 'byung ba des chog par 'khrul spong las bshad pas skal ba dman pa'ang ma yin zhing / khrid kyi tshe ma gtogs gzhan du dbang gi sngon du de 'dra'i sems bskyed
khyed rang yang mi byed pa dran par gyis zhes par mngon zhing / yang sgyi chu ba buddha shrI'i gsung de dag gi snying po ni/ brgyud pa gnyis ldan gyi sems bskyed kyi chog
bsgrigs 'di chos rje khu dbon gyi rjes tsam na byung ba yin na gsung sgros tsam 'byung rigs pa las de med/ rjes phyi mo nas byung na rtsa ba med pa'i yan lag mi rigs/
nA ro pa'i lugs birWa pa'i snyan brgyud du mi rung bas snyan brgyud yin zhes pa'ang gyi na

yin/ spyir bde kye'i dbang gi sngon du sems bskyed byed ces pa'ang bstan pa spyi'i babs 'gros la brten nas bsgrigs par snang bas/ de ltar na byang sdom gyi sngon du so thar
dgos pas gsol bzhi'i cho gas bsnyen rdzogs zhig kyang skabs der bya rigs/ des na sambu Ta las/ dkyil 'khor du 'jug gong sems bskyed mdzad par bshad kyang phyag len mi snang
/ 'on kyang skyon med de sta gon gyi skabs su 'byung zhing / des mi rung ba'ang ma yin te/ phyag len tal ma la ngor pa rang yang mi byed pas so zhes par snang ngo / /de
dag la rang gi go tshod kyis rnam dbye cung zad phye na/ ngor lugs la dbang gi sngon du mdzad pa'i sems bskyed kyi sdom pa 'bogs pa'i phyag len 'di sngon nas med cing
sems skyed kyi sdom rgyun yang med par rje rdo rje 'chang kun dga' bzang pos sgo rum dpe khang nas rnyed pa de nas bzung yi ge de la brten nas gsar du mdzad pa yin na/ mkhas
mchog rdo rje rgyal mtshan gyis sems bskyed brgyud pa med pa dang zhes pa'i dpyad pa de 'jug tu rung na'ang / ngor lugs la sems bskyed kyi sdom rgyun yod pa gzhir bcas
shing / dbang gi sngon du sems bskyed 'bogs pa'i phyag len zhig kyang snga mo nas yod 'dug pas/ slar phyag len de dang mthun pa'i yi ge de rnyed pa na yi ge de steng nas
sems bskyed mdzad pas na yi ge de'i lung rgyun med kyang sdom pa'i rgyun med par ma nges te/ dbu ma lugs lta bu'i sems bskyed kyi ngo bo dang / yi ge de'i brjod bya'i sems
bskyed kyi ngo bo la khyad par med pas so/ /de tsam du ma zad rje rdo

rje 'chang gis bstan pa'i rgyun la dgongs pa'i thugs kyi lhag bsam 'di la rang gzhan kun gyis rjes su yi rang dang gus pa'i thal mo snying nas sbyor rigs te/ de'i rgyun mtshan
gyis rje btsun sa skya pa'i gdung brgyud gong ma phal cher yang phyag len gtso bor de bzhin du mdzad pa'i dgongs bzhed kyang de yin no/ /mkhan chen bzang bkras pas yi
ge de rje btsun gyi gsung min pa'i shes byed du/ mkhan chen shes rdor bas gsan pa'i rje btsun gyi bka' 'bum gyi nang na med pa bkod kyang / ngor lugs la'ang yi ge de la
lung rgyun med par bzhed pas shes byed rnam dag tu 'gro ba dka' zhing / sgyi chu ba buddha shrI'i de ltar na byang sdom gyi sngon du so thar dgos pas skabs der gsol bzhi'i
cho gas bsnyen rdzogs zhig kyang byed rigs zhes dbang gi sngon du byang sdom dang / de'i sngon du so thar dgos pa tsam la dgongs nas byang sdom dang bsnyen rdzogs kyi sdom
pa gnyis mtshungs pa bsgre bar mdzad kyang de gnyis mi mtshungs te/ byang chub tu sems bskyed pa sngon du ma song bar dkyil 'khor du 'jug tu mi rung ba ni/ rigs dang
dam tshig ma thob snying rje med/ /de bzhin byang chub sems kyang ma bskyed cing / /sangs rgyas ma dad lha gzhan bsten pa la/ /nga yi gsang sngags bstan na phung bar 'gyur/
/zhes pa la sogs pa rgyud sde phal cher las gsungs shing / byang sdom gyi rten du so thar gyi sdom pa tsam dgos kyang / bsnyen rdzogs kyi sdom pa nges par dgos pa'i bshad
tshod mi snang bas so/ /gnyis pa rjes bzung la grangs nges yod med kyi rnam gzhag ni/ ngor lugs la lam

'bras 'chad pa'i tshe/ slob ma mang po cig car du rjes bzung mdzad pa'i phyag len 'di la dgongs nas/ mus srad pa chen pos/ rjes bzung grangs nges med pa dang / /zhes pa'i rgyas
bshad du/ slob ma brgya phrag mang po la grangs nges med par rjes 'dzin gyi cho ga byed pa ni/ gsang ba spyi rgyud las/ mkhas pas slob ma gcig gam gsum/ /zhes sogs kyi
lung dang 'gal/ dbang gi chu bo las/ dkyil 'khor gcig tu slob ma nyi shu rtsa lnga las lhag pa gzung bar mi bya zhes sogs gong ma'i gzhung dang 'gal/ rjes bzung la grangs
nges med na sta gon la yod pa'i khas len dang 'gal te/ sta gon gyi grangs nges rjes bzung gi grangs nges la ltos/ dbang dus kyi grangs nges sta gon gyi grangs nges la
ltos par spyi rgyud las gsungs pa'i phyir ro zhes rgol bar mdzad do/ /de'i lan la paN chen rin po che'i rnam thar sgo brgyad par/ spyi rgyud kyi rjes 'dzin dang lam 'bras
gzhung ji lta ba'i rjes 'dzin mi mtshungs par bstan pa dang / 'dir spyi rgyud kyi rjes 'dzin khas mi len kyang rjes 'dzin med pa'i nyes pa mi 'byung bar bstan pa dang /
sta gon spyi rgyud kyi rjes 'dzin la ltos na ha cang thal ba dang gsum du mdzad nas rgyas par 'byung ba'i rkang grangs rags pa tsam zhig bkod na/ dang po la slob dpon 'ga'
zhig gi drung du gang zag kha cig dbang zhu 'dod zer na/ gang zag de spyir chos la zhugs ma zhugs/ zhugs kyang nges legs la zhugs ma zhugs/ der zhugs kyang theg chen la
zhugs sam dang / lta ba la yid ches sam/ de ches na

rdo rje theg pa'i snod du rung mi rung rnams brtags nas rim gyis bkri/ de zin pa'i tshe slob dpon gyis rjes su bzung / lhag pa'i lhas bsrung ba byas/ slob dpon la mkho ba'i
yo byad bstab tu gzhug pa de tsam la slob ma rjes 'dzin gyi cho gar spyi rgyud las bshad la/ tshul de lta bu ni deng sang lam 'bras 'chad pa'i slob ma rjes 'dzin gyi ming
can skabs su babs pa de la mi dgos te/ de ni sems bskyed kyi sdom pa phog pa yan chad la grub cing / de'i rjes su rjes 'dzin gyi ming can sngags lam gyi sa mtshams thog
mar 'dzin pa de'i tshe rjes 'dzin gyi rtogs pa skyes zin pa'i slob ma mang po las nyer lnga rjes su bzung / gzhan dag dor te yid chad du 'jug na spyi rgyud kyi dngos bstan
dang 'gal ba las/ bshad ma thag pa de nyes pa che ba rje bla mas ma dgongs pa min/ ci ste 'gal bar dogs na slar yang rjes 'dzin gyi skabs 'dir snang gsum gyi khrid tshar
gcig phog dgos par 'gyur ro/ /de ltar grangs nges ma byas par rjes 'dzin byas pa la rdul tshon gyi dkyil 'khor la dgos pa'i yo byad rnams kun gyi thun mong du bsgrubs
pas tshogs rdzogs pa dang bsag sbyong 'phel ba/ slob ma kha cig gzhan du mi 'khyar ba sogs kyi dgos pa shin tu mang ngo / /de'i phyir spyi rgyud nas bshad pa'i rjes 'dzin
dang / ngor lugs kyi rjes 'dzin gyi khyad par ni rjes 'dzin gyi rtogs pa ma skyes pa skyed par byed pa la grangs nges dgos pa dang / skyes zin brtan par byed pa la grangs
nges mi dgos pa gnyis kyis phye ba yin/ de lta na'ang dbang chu chen mo dang mi 'gal te/ dbang chur bshad pa de gzhung ji

lta ba bzhin khrid pa'i tshe kho na dang sbyor rgyu min pas so zhes gsungs/ gnyis pa la/ 'o na de gnyis gang yang ma yin pa'i rjes 'dzin khyod la yod dam med snyam na/ sems
bskyed chen mo byas pa'i phyi nyin de rjes 'dzin gyi phyag len byed pa de sngags kyi thar pa cha mthun/ de nas sngags lam du 'jug pa ni rjes 'dzin dngos te slob ma sta gon
yin cing / chos rje pa yan gyis kyang spyi rgyud kyi slob ma rjes 'dzin gyi dngos gzhi slob ma sta gon nyid la dgongs par gsal te/ nyer lnga las lhag pa rjes su mi bzung
ba'i shes byed du/ de bas lhag pa'i slob ma la/ /cho ga yongs su rdzogs pa ni/ /mtshan mo gcig la tshar mi nus/ /zhes gsungs pa'i phyir/ de dngos gzhi la dgongs pa min
te dngos gzhi nyin mo byas pas cho ga nyams par mi 'gyur ba'i phyir dang / sta gon gcig gis chog pa'i dbang mang po pa dag sngon 'gro dang rjes thun mong bas bsdus pas na
cho ga yongs su rdzogs pa gcig tu 'jog pas de lta bu mtshan thog thag slob ma nyung shas la byas kyang mi tshar ba'i phyir/ slob ma sta gon la mi mtshungs ste slob ma sta
gon gyi cho ga'i mgo nyi ma nub pa nas bzung sang nyi ma ma shar gong du zin pa dgos pa'i phyir te/ de phyir khyed rnams theg chen du/ /sang ni rab tu skye bar 'gyur/
/zhes gsungs dgos pa dang / rmi lam brtag dgos pas so/ /des na snang gsum gyi khrid zin pa dag la spyi rgyud nas bshad pa'i rjes 'dzin mi dgos pa dang / las dang po pa gzhan
la dgos pa'i khyad par yod/ de'i tshe so skye'i rdo rje slob dpon gyis nyer lnga las lhag pa

rjes su 'dzin nus kyang / skabs der mi 'dzin pa ni gong ma'i dgongs pa'o zhes gsungs/gsum pa dbang dang sta gon rjes bzung la ltos na ha cang thal ba la spyi rgyud pa la ha
cang thal ba dang / lam 'bras pa la ha cang thal ba gnyis su mdzad nas/ dang po la khyed kyis drangs pa'i/ gal te rjes bzung byas gyur pa/ /'ga' zhig der ni ma 'ong na/
/de yis gzugs brnyan skyin por gzhug /ces dang / sta gon gnas su ma 'ong na/ /gzhan dag de yi skyin por gzhug /ces dang / sta gon gnas pa 'ga' zhig ni/ /dbang gi dus su med
gyur na/ /gzhan la dbang bskur bya ba min/ /zhes pa'i lung sgra ji bzhin par bshad pa'i tshe nang 'gal 'byung ste/ rjes bzung gi dus kyi slob ma sta gon gyi tshe ma tshang
yang skyin po bcug pas chog na sta gon gyi grangs nges rjes bzung la ltos pa 'gal/ dbang dus su sta gon gyi slob ma gcig nas nyer gsum gyi bar du ma tshang na'ang lhag
ma zung du ma gyur pa la dbang bskur bas chog na dbang gi grangs nges sta gon la ltos pa 'gal/ dgag dgos kyi tshe nyer bzhi la bskur bas chog na de'i tshe nyi shu rtsa
bzhi la sta gon byas pas chog par 'gyur ro/ /gzhan yang sta gon dus su gzugs brnyan dang skyin po gnyis la dbang bskur byed rung ma yin na ni sta gon thob par 'gal/ de'ang
ma thob na ni skyin por bcug pa la dgos pa med/ nyer lnga'i grangs tshang ba tsam dang / sta gon byed pa'i nyes pa khegs zer na/ 'o na dbang dus su'ang sta gon ma byas
pa gzhan zhig gis kha bskangs rigs te grangs de tshang ba la phan

pas so/ /yang rjes bzung gi slob ma zhig rkyen gyis ma slebs par gzugs brnyan bcug pa des dngos de'i go chod dam mi chod/ mi chod na bcug pa'i dgos pa ci/ go chod na gzugs
brnyan de la sta gon byas pas thob bam mi thob/ mi thob na go chod pa 'gal/ thob na de dngos su 'gyur ro gsungs nas/ rang gis lung de dag gi don rkyen dgos kyi tshe kha 'chams
la dbang bskur byas chog pa dang / rjes bzung gi skabs su med kyang rjes 'dzin gyi yon tan dang ldan pa gzhan dag kyang sta gon byas nas dbang bskur chog pa'i don dang
/ bye brag tu gzugs brnyan la sta gon byas pa ni/ slob ma 'ga' zhig tshe'i dus byas pa la dgongs te/ slob dpon snying rje chen po dang ldan pas gzugs brnyan de la'ang
dbang bskur bas sdig pa 'dag pa sogs kyis dgos pa yod cing / 'di la bsams nas bod du rjes bzung gi slob ma yul gzhan du song ba sogs lus srog dang tshangs spyod kyi bar
chad byung dogs pa'i tshe gzugs brnyan la shes pa bkug nas dbang bskur byed pa sogs kyi lag len byung bar snang ngo gsungs/ lam 'bras pa la ha cang thal ba la khyed kyis
bla ma dam pa'i dgongs par byas nas snang gsum gyi sngon du dbang byed pa/ de'i sngon du rjes bzung dang sta gon byed pa gzhir bcas/ rjes bzung yang dbang chu chen mo nas
bshad pa de las gzhan khyed la med pas/ de ltar na thog mar dal 'byor rnyed dka' nas don dam sems bskyed la thug gi bar ji lta ba bzhin bskyed du bcug nas/ de la rjes 'dzin
gyi cho ga phyag len bzhin byed

dgos/ de byas na ni snang gsum gyi khrid tshar gnyis zlos pa can du 'bogs dgos par 'gyur ro zhes gsungs/ yang gong gi mus srad pa chen po'i gsung de'i lan du thams cad mkhyen
pa dkon mchog lhun grub kyis tshangs pa'i rigs sngags su rjes 'dzin gyi rnam gzhag spyir bstan pa dang / skabs don gyi dngos lan 'phros dang bcas pa gnyis su mdzad/ dang
po la spyi rgyud kyi rjes 'dzin gyi rnam gzhag dang / lam 'bras pa'i rjes 'dzin bshad pa/ gnyis ka ltar yang rgol ba la 'gal ba ste gsum du mdzad nas shin tu rgyas par
'byung ba rnams cung zad bsdus te bkod na/ dang po la spyi rgyud las/ las kun byed pa'i gsang sngags kyi/ de las slob ma yongs su bzung / /bu mo gzhon nus bkal ba'i skud/
/blangs nas bzhi bcu rtsa dgur bzlas/ /slob ma rnams ni blos bsam nas/ /mnyam par bzhag pas mdud pa bor/ /de ltar slob ma yongs bzung nas/ /las la bgegs ni med par 'gyur/
/zhes pas slob ma rjes bzung dngos dang / sang ni dkyil 'khor bri ba yi/ /zhes sogs kyis sta gon gyi sbyor ba dang lha sta gon sogs/ de nas slob ma legs brtags te/ /zhes
sogs kyis slob ma'i mtshan nyid dang kun slong gi bsam pa/ mkhas pas slob ma gcig gam gsum/ /zhes pa nas/ sta gon gnas par brtsam par bya/ /zhes pa'i bar gyis slob ma'i
grangs dang lus kyi spyod lam/ dang po gsum la skyabs su btang / /zhes sogs kyis slob ma sta gon gyi cho ga dngos bstan pa yin no gsungs/ gnyis pa la dbang chu las dbang
bskur don du

gnyer ba'i slob ma la/ sngar gsang sngags la zhugs pa dang / theg chen la zhugs pa dang / nyan thos la sogs pa'i lam la zhugs pa dang / sangs rgyas kyi bstan pa la ma zhugs
pa dang bzhi las/ dang po gnyis la de ma thag rjes bzung byar rung ba dang / gsum pa la bzhi pa'i nang tshan gzhan du rdzogs byang 'dod pa dang / nges legs tsam 'dod pa
rnams la dpon slob 'brel brtags te sems bskyed nas rjes su bzung bar bshad cing / gang zag tha ma mngon mtho tsam don du gnyer ba yin na de ma thag rjes bzung mi bya bar
thun mong ba'i lam gyis blo rim gyis sbyangs te sems bskyed la/ gzod rjes bzung gi ming can slob mas gsol ba gdab pa dang / slob dpon gyis ting nge 'dzin gyis bsrung ba dang
/ bsnyen pa'i stabs su gzhug pa rnams bya bar bshad zhes gsungs/ gsum pa la rgol ba khyod kyi rjes bzung la spyi rgyud las bshad pa'i slob ma la sngags dang ting nge
'dzin dang / srung skud btags te srung ba byed pa sogs tshang bar byed pa'i srol med pa dang / der grangs nges dgos pa'i dmigs bsal ma bshad pa la grangs nges 'dod pas khyed
kyi de spyi rgyud lugs kyi rjes 'dzin yang ma yin/ slob ma'i rigs brtags pa'i sgo nas thun mong ba'i lam gyis rgyud sbyangs dgos pa'i gang zag tha ma rnams rim can pa'i
lam gyis rgyud sbyang ba sogs byas nas/ gzod dbang bskur ba de khyed kyi rjes bzung gi lag len la med pas lam 'bras kyi lugs kyi rjes bzung yang min gsungs/ don tshan
gnyis pa skabs don gyi dngos lan

'phros don dang bcas pa la/ phyogs snga ma'i 'dod pa skyon med du bstan pa dang / rgol ba'i grub mtha' rtsa ba nas mi rung bar bstan pa dang gnyis su mdzad nas/ dang po la/
'o na khyed rang gi rjes bzung lugs gnyis po de gang gi rjes su 'brang / dang po ltar na ni skyon de dag khyed la'ang mtshungs/ gnyis pa ltar na grangs nges med pa'i skyon
de so na gnas so zhe na/ kho bo cag rje btsun gong mas bshad pa ltar 'dod la/ de'i khungs kyang sambu Ta las/ slob mas pus mo'i lha nga ni/ /zhes sogs kyis bstan par ljon
shing las bshad pas/ spyi rgyud kyi dngos bstan dang cung zad ma mthun yang nyes pa chen po med cing / dbang chur grangs nges su bshad pa de spyi khyab tu mi sbyor bas
lung rigs gnyis kyi sgo nas dbang chu dang 'gal ba'i nyes pa spangs sla ste/ lung ni rnam snang mngon bya las/ gcig gnyis bzhi las lhag kyang rung / dpyad mi dgos par gzung
bar bya/ /zhes dang / slob dpon snying rje chen po dang ldan pa sems can gyi khams ma lus pa bsgral ba'i dbang du byas te/ des byang chub kyi sems kyi rgyur 'gyur bar
bya ba'i phyir slob ma tshad med pa bzung bar bya'o zhes gsungs pa dang mthun par/ slob ma dbang bskur la grangs nges dgos pa'i dmigs bsal du sbyor bas dbang chu dang yang
mi 'gal/ gal te lung de dag dbang chur rjes bzung gi skabs su drangs pas dbang gi grangs nges kyi dmigs bsal min zer na/ lung phyi ma de'ang 'phags pa rin po che'i brtag
gnyis kyi TIkka snying po gsal bar rjes 'dzin gyi skabs su drangs pas

kun du mtshungs/ yang grangs nges yod pa'i khas len dang 'gal zer ba de ci/ dbang la grangs nges yod na rjes bzung la grangs nges yod par su zhig gis khas blangs/ sems rnal
du 'dug la smros shig gzhan yang spyi rgyud las/ slob ma yongs su bzung ba gang / /sta gon gnas tshe med na ni/ /de yi gzugs brnyan bris nas ni/ /ji skad bshad pa thams
cad bya/ /zhes dang / slob ma yongs su bzung ba gang / /der ni 'ong bar ma gyur na/ /gzhan dag de yi skyin por gzhug /ces gsungs pa'i don ji ltar 'chad/ gzugs brnyan nam
skyin po gang rung ba de la rjes bzung byed dam mi byed/ byed na de la dbang yang logs su bya dgos par 'gyur te/ dbang gi grangs nges sta gon dang / sta gon gyi grangs nges
rjes bzung la ltos shing / rjes gzung gi tshe gzugs brnyan nam skyin po de las med pas so/ gal te snga ma rnams kyi grangs tshang ba'i phyir bsnan pa yin no zhe na/ kho
bo cag la rung yang khyed la 'gal te/ rjes bzung gi grangs dang sta gon gyi grangs ma mthun pa'i skyon 'dug pas so/ /de la rjes bzung mi byed na sta gon gyi grangs nges
rjes bzung la ltos pa 'gal te/ rjes bzung la med pa'i slob ma zhig sta gon la 'dug pas so gsungs nas/ rang gi bzhed pa spyi rgyud kyi tshigs bcad dang po'i don slob ma 'ga'
zhig tshe'i dus byas nas med pa lta bu la/ de'i gzugs brnyan byas nas rnam shes bkug ste sta gon sogs bya ba dang / tshigs bcad phyi mas slob ma kha cig rkyen dgos kyi
ma slebs pa lta bu la dbang gi snod

rung gzhan skyin por bcug pa la sta gon dang dbang bskur sogs byas chog pa'i don yin pas/ slob ma rjes 'dzin ma byas kyang dbang bskur byas chog pa'i dmigs bsal gyi lung yin/
spyir yang gzugs brnyan de la rjes 'dzin nges par dgos na/ rje btsun gyi gzhan phan bdud rtsi las/ dbang bskur te sdig pa sbyong tshul rgyas 'bring bsdus gsum gsungs pa'i
gsum ka la gshin po la rjes 'dzin bya dgos pa ma bshad pa mi 'thad par 'gyur/ yang gong du lung rigs gnyis kyi sgo nas skyon spong gsungs pa'i rigs pa la slob dpon gyi
dbang slob ma re re nas byed pa'i maNDal dang gsol gdab sogs slob ma thams cad kyis cig car bya rung bar bshad pa'i rigs pas/ dbang la grangs nges yod kyang rjes bzung
la grangs nges ma byas pa la nyes pa med pa shes te/ rjes bzung gi don slob mas gsol ba gdab pa dang / bla mas dbang skur ba la gtso bor 'dod par sambu Ta'i lung des shes
pas so/ /gzhan du na khyed rang la slob ma re re nas rjes bzung dang sta gon bya dgos par 'gyur te/ dbang gi gtso bo rdo rje slob dpon gyi dbang re re nas skur dgos pa gang
zhig dbang gi grangs nges sta gon dang / sta gon gyi de rjes bzung la ltos dgos pa'i phyir zhes gsungs/ spyi rgyud las grangs nges su bshad pa ni slob ma sta gon nyid
la dgongs par mngon te/ gzhung gi sa mtshams slob ma sta gon gyi skabs su 'byung ba dang / nyer lnga las lhag pa cig car bzung na mtshan mo gcig la tshar mi nub par bshad
pa'i rigs pas so/ /rjes 'dzin ni mtshan mo dgos pa'i dmigs bsal

med la/ yod kyang mi tshar ba'i dogs pa skye don med pa'i phyir ro/ /sta gon la ni mi mtshungs te slob ma sta gon gyi cho ga'i 'go nyi ma nub pa nas brtsams mtshan phyed tshun
la tshar dgos pas so/ /de phyir khyed rnams theg chen du/ /sang ni rab tu skye bar 'gyur/ /zhes pa'i tshig bshad du yod pa dang / rmi lam brtag dgos pa'i phyir ro zhes
sogs dang / kho bo cag gi rang lugs ni 'phags pa rin po che'i rtsa rgyud kyi TIkkar spyi rgyud kyi dgongs pas grangs nges yod pa dang / rnam snang mngon byang gi dgongs
pas grangs nges med pa gnyis char slob ma rjes 'dzin gyi skabs nyid du smyon mi nus par bshad pas gnyis ka ltar yang mi 'gal ba nyid du 'dod do/ /khyod la ni de khas len
du mi rung ste/ dbang gi grangs sta gon dang / sta gon gyi grangs rjes bzung la nges par ltos pa khas blangs pas rje btsun gong ma lnga dus rtag tu 'gal med du khas len
pa'i dam bca' yang gting nas nyams la/ kho bo cag ni phyi ma'i grangs nges snga ma la ltos par mi 'dod cing / rjes 'dzin gyi grangs nges rnam snang mngon byang ltar khas
len pa'i tshe'ang / dbang gi grangs nges spyi rgyud nas bshad pa ltar 'dod pas bshad ma thag pa'i rgyud tshig gnyis po mtha' gcig tu 'gal bar yang mi 'dod do zhes gsungs
la/ gnyis pa rgol ba'i grub mtha' rtsa ba nas mi rung bar bstan pa ni 'phros don du gsungs par snang bas 'og tu 'chad do/ /bshad ma thag pa de dag gi don bsdus nas don bsdus
don brgyad pa las/ rjes bzung skabs kyi slob ma la/ /grangs

nges med pa mi rung na/ /chos kyi rgyal po 'phags pa yis/ /brtag gnyis TIkka gser sgam mar/ /grangs nges med la rjes 'dzin gyi/ /cho ga byed pa gsal bar bshad/ /de dag khyod
kyis ma mthong bar/ /thag chod byed pa ring ba 'am/ /gzhan la smra ba'i zol sbyor gyis/ /'phags pa 'gegs la brtson par zad/ /'phags pa 'gegs pa'i sa skya pa/ /rnying pa'i
rjes 'brangs de ngo mtshar/ /spyi rgyud nyid na grangs nges kyi/ /lung de sta gon skabs na yod/ /de phyir dbang chu'i dngos bstan ni/ /dbang bskur tshar gcig nyid la dgongs/
/gnyis dang gsum sogs 'ga' yod na/ /rjes 'dzin 'phral nas bya mi dgos/ /dgos na 'phags pas bshad pa de/ /slob ma dbang bskur grangs med la/ /byed du rung ba'i lung
nyid du/ /thal ba khyod kyis bzlog mi nus/ /'phags pa dngos su 'gegs bzhin du/ /'phags pa sgrub pa'i khengs pa can/ /khyod kyis gang dang gang smras pa/ /thams cad de dang
de 'drar zad/ /ces gsungs la/ yang gong du bkod pa'i mus srad pa'i gsung de'i lan tshar chen chos kyi rgyal pos rdo rje'i 'khrul 'khor gyi zegs ma las/ slob ma rjes 'dzin
dus gcig la nyer lnga las mang ba dang / zung du gyur pa la mi rung ba'i sgrub byed dngos gzhi'i grangs nges sta gon la ltos/ sta gon gyi grangs nges rjes 'dzin la ltos
pa'i phyir ro zer ro/ /de ltar na rjes 'dzin la grangs nges ma dgos par thal/ dngos gzhi'i grangs nges sta gon la ma ltos/ sta gon gyi grangs nges rjes 'dzin la ma ltos
pa'i phyir khyab pa la dngos 'gal/ rtags dang po

grub ste spyi rgyud las/ sta gon gnas par byas pa la/ /gal te rkyen gyis ma 'ongs na/ /bla ma blo ldan mkhas pa yis/ /der ni slob ma gzhan mi bzung / /zhes slob ma nyi shu
rtsa lnga la sta gon byas pa'i gcig lta bu ma tshang na gzhan mi 'jug par nyer bzhi la dbang bskur bas chog par bshad pa'i phyir/ gnyis pa grub ste/ slob ma yongs su bzung
ba gang / /sta gon gnas tshe med na ni/ /de yi gzugs brnyan byas nas ni/ /ji skad gsungs pa'i las rnams bya/ /zhes rjes 'dzin la yod pa'i slob ma sta gon dus shi na gzugs
brnyan gyi byang bu la lta gon bya ba dang / slob ma yongs su bzung ba gang / /gal te rkyen 'ga' zhig gis ni/ /der ni 'ong bar ma gyur na/ /gzhan zhig de yi skyin por
gzhug /ces sogs gzhan du song nas ma slebs pa lta bu la de'i tshab gzhan zhig la sta gon byed par bshad cing / de gnyis la rjes 'dzin dgos par ma bshad pa'i phyir/ des na
gsang ba spyi rgyud kyi lung gi dngos bstan gyis dgongs pa nyer lnga las mi mang ba la rjes 'dzin byed pa ni dbang tshar gcig bskur ba lta bu la dgongs pa yin no zhes gsungs/
de rnams kyi yang lan du mkhan chen bzang bkras pas snyan brgyud 'phrul sel las tshangs pa'i rigs sngags kyi bzhed pa bkod pa'i rjes su/ de dag lan ni rim pa bzhin/
lung dang 'gal zhing rigs pa mtshungs/ /khas blangs 'gal zhing rang lugs kyi/ /mkhas pa'i gsung dang 'gal ba ste/ /dbang chur rjes 'dzin grangs kyi skabs/ /spyi rgyud drangs
shing sdom gsum las/ /spyod pa'i

rgyud kyi dbang skur la/ /slob ma grangs nges med par gsungs/ /lhag ma dmigs bsal mdzad pa yi/ /slob ma la ni grangs nges yod/ /de skad gsungs ba'i lung don dang / /ljon shing
las kyang spyi rgyud las/ /zhal 'phangs mdzad phyir khu dbon gsum/ /dgongs pa mthun pas skyogs bshad dor/ /bla med rjes 'dzin ston pa'i skabs/ /spyod rgyud lung 'dren
sgrub byed kyis/ phongs pa'i cal col yin par nges/ /rtsa rgyud TIka snga rting gi /dkar chags med phyir 'phags pa'i min/ /gzugs brnyan sogs don logs su ni/ /rjes 'dzin byas
na'ang 'gal ba ci/ /gzhan phan bdud rtsir gshin po la/ /rjes 'dzin bshad pa med snyam na/ /zhib par dbang chur zhal 'phangs phyir/ /mi 'gal yang na dmigs gsal 'dod/ /dngos
gzhi grangs nges dgos na yang / /sta gon brgya phrag thun mong du/ /byas kyang 'gal med thal ba sogs/ /slob dpon dbang gi rim pa ltar/ /dngos gzhi grangs nges dgos
na yang / /rjes 'dzin thun mong chog pa sogs/ /rang la'ang mtshungs pas grub mtha' 'jig /mtha' gcig sta gon dngos gzhi'i grangs/ /nges na de gnyis gtso bo'i phyir/ /rjes
'dzin grangs nges med pa sogs/ /gong gi rigs pa mtshungs pa yin/ /srod kyi dus su sta gon sogs/ /byed na cho ga nyams mi 'gyur/ /mi byed dbang bskur byin rlabs med/ /'phrin
las che 'dod dka' bar gnas/ /spyi rgyud rjes 'dzin 'chad pa'i skabs/ /grangs nges dmigs bsal mi 'dod dang / /rtsa rgyud TIkkar grangs nges yod/ /rjes 'dzin

skabs su 'byung zhes pa/ /khas blangs 'gal ba ma yin nam/ /mkhas pa go shAka rnam gnyis kyis/ /dbang chu bde chen rgyal mtsho dang / /gser thur dag las dbang chu bzhin/ /rjes
'dzin grangs nges gsal bar gsungs/ /des na de 'dra'i bshad pa ni/ /rang gzhan gnyis ka'i phyogs dang 'gal/ /phyin chad gzur gnas grangs nges kyis/ /zhes gsungs/ yang sgyi
chu ba buddha shrI ba'i nor bu'i phreng ba las tshangs pa'i rigs sngags kyi bzhed pa rags pa tsam zhig bkod pa'i rjes su/ yang lan dngos la legs par rna ba blags te gsan
par zhu/ spyi rgyud las bshad pa'i rjes 'dzin gyi rnam gzhag de khyed la med par thal/ ji skad du bshad pa'i lag len de dag khyod la med pa'i phyir/ rtags gsal dngos/
lam 'bras nas bshad pa'i rjes 'dzin gyi rnam gzhag de khyod la med par thal/ ji skad du bshad pa'i grangs kyi rnam gzhag de dag khyod la med pa'i phyir/ rjes 'dzin la grangs
nges kyi rnam gzhag 'thad par thal/ 'phags pa'i rtsa rgyud kyi TIkka dang / spyi rgyud kyi dgongs pas grangs nges yod pa de khyod 'dod pa'i phyir/ yang rjes 'dzin la
grangs nges kyi rnam gzhag mi 'thad par thal/ rnam snang mngon byang gi dgongs pas grangs nges med pa de khyod 'dod pa'i phyir/ spyir rgyud sde las bshad pa'i rjes 'dzin
la grangs nges kyi rnam gzhag mi 'thad par thal/ rgyud sde las bshad pa'i grangs nges yin na dbang bskur gyi grangs nges yin dgos pa gang zhig dbang bskur gyi grangs nges
yin na rjes 'dzin gyi grangs nges min dgos pa'i

phyir dang / spyi rgyud kyi grangs nges de rjes 'dzin gyi grangs nges min pa'i phyir dang / dbang chu nas bshad pa'i grangs nges de rjes 'dzin gyi grangs nges min pa'i phyir/
rnam snang mngon byang gi lung des kyang rgyud sde gsum la grangs nges yod pa bkag pa'i phyir te/ des kye rdor gyi rjes 'dzin lo grangs nges yod pa bkag pa gang zhig bde
mchog sogs la mtshungs pa'i phyir/ 'phags pa rin po che'i rtsa rgyud kyi TIkka yod par ma grags shing / dkar chag snga rting rnams su'ang ma byung bas gzhan zhig gis 'phags
pa'i mtshan sbyar ba'am/ khyod rang gis med bzhin du mthong ba kho na'o/ /gzhan yang khyod kyi spyi rgyud kyi rjes 'dzin 'chad pa'i skabs su/ skabs 'dir grangs nges
yod pa'i dmigs bsal kyang ma byung bas mi 'thad la zhes dang / grangs nges med pa'i shes byed du 'phags pa'i rtsa rgyud kyi TIkkar rnam snang mngon byang gi lung drangs
pa bkod pa dang / yang 'phags pa'i rtsa rgyud kyi TIkkar spyi rgyud kyi dgongs pas grangs nges yod pa dang / rnam snang mngon byang gi dgongs pas grangs nges med pa gnyis
ka slob ma rjes 'dzin gyi skabs su skyon mi nus par bshad pas gnyis ka ltar yang mi 'gal ba nyid du 'dod do zhes gsungs na/ 'di lta bu'i 'gal ba'i khur chen gyis dub par
ma gyur tam/ rang nyid kyis smras pa'i rigs sngags kyis bcings par gsal lo zhes phyogs snga ma'i bzhed pa la gnod byed du ma brjod nas/ rang gi bzhed pa 'god pa na/ des
na/ spyod pa'i rgyud kyi dbang bskur la/ /slob ma grangs nges med par gsungs/ lhag ma dmigs

bsal mdzad pa yi/ /slob ma la ni grangs nges yod/ /'di ni gsang ba spyi rgyud las/ /mkhas pas slob ma gcig gam gsum/ /lnga 'am yang na bdun dag gam/ /nyi shu rtsa ni lnga yi
bar/ /zung du ma gyur slob ma bzung / /de bas lhag pa'i slob ma ni/ /yongs su bzung ba mi shis so/ /de'i rgyun mtshan/ de bas lhag pa'i slob ma la/ /cho ga yongs su rdzogs
pa ni/ /mtshan mo gcig la tshar mi nus/ /de yi mtshan mo ma tshar na/ /cho ga nyams pa rgyal bas gsungs/ /nyams na cir 'gyur zhe na/ dpal ldan dam pa dang po las/ cho
ga nyams pa'i byin rlabs kun/ /bgegs kyi yin par rgyal bas gsungs/ /yin pas ci sto snyam na/ bgegs kyis bsod nams ma lus 'dzad par byed/ /ces dang / rje btsun gyis slob
ma rjes su bzung ba'i cho ga dang / de smin par byed pa dbang bskur ba'i mngon rtogs so/ /dang po ni/ rgyud 'di las gsal po tsam ma gsungs kyang / slob mas gsol ba gdab pa
ni/ sambu Ta las/ slob mas pus mo'i lha nga ni/ /sa la dad pas btsugs nas ni/ /thal mo sbyar nas bstod pa yis/ /ston pa la ni zhu bar bya/ /zhes dang / de ltar cho ga rgyud
gsum du mi gsal ba rnams/ ji ltar de nyid 'dus pa yi/ /dkyil 'khor cho ga de bzhin bya/ /zhes bshad pas/ de nyid 'dus pa dang gsang ba spyi rgyud las rtogs par bya'o
zhes dang / rje sa paN gyis/ gang du las ni yod gyur la/ /las kyi cho ga rnams med pa/ /de ni spyi yi rgyud dag la/ /gsungs pa'i cho ga mkhas pas bsten/ /de

skad gsungs phyir cho ga 'di/ /rgyud rnams kun la 'jug pa yin/ /zhes sogs mtha' yas pa gsungs la sngar khyod kyis drangs pa'i rnam snang mngon byang gi lung de ni spyod rgyud
kyi lugs la grangs nges mi dgos pa'i lung yin zhing / spyi rgyud kyi lung ni rgyud sde gzhan gsum la grangs nges dgos pa'i lung yin na 'di 'dra ba'i lung sbyor ni sa skya
pa'i rjes su 'jug bzhin du rgyud sde phan tshun dkrug par zad do/ /gzhan yang spyi rgyud las/ slob ma rjes su bzung ba gang / /sta gon gnas der med na ni/ /de yi gzugs
brnyan byas nas ni/ /ji skad gsungs pa'i las rnams bya/ /zhes gsungs pa nyid kyang slob ma brgya stong grangs med la dus gcig tu rjes 'dzin gyi cho ga byed pa bkag pa yin
te/ dbang bskur gyi grangs ka tshang ba'i phyir rjes bzung byas pa tshe'i dus byas pa de nyid kyi rten la cho ga bya dgos pa byung ba yin pas so/ /gzu bor gnas pa'i blo
ldan rnams kyis legs par dpyod cig ces gsungs/ de ltar bshad pa'i dgongs don blo gros dang ldan pa rnams kyis gong du bkod pa de tsam gyis rtogs nus kyang / blo dman dag
gis go sla ba'i phyir bshad ma thag pa de dag gi don gyi snying po blangs nas bkod na/ rje mus srad pa chen po'i gsung de'i snying po ni/ slob ma rjes 'dzin nyer lnga las
lhag pa mang po la dus gcig tu byed pa ni spyi rgyud dang dbang chu chen mo dang 'gal zhing / dbang gi slob ma sta gon la grangs nges khas len pa dang 'gal bas lung rigs
kyi sgo nas/ ngor lugs kyi phyag len la mdzad pa'i slob ma rjes 'dzin grangs nges med par byed pa 'di mi

'thad ces gsung rgyur snang la/ de'i lan paN chen rin po che'i rnam thar sgo brgyad pa las gsungs tshul gong du bkod pa de dag gi snying po ni/ spyi rgyud kyi slob ma rjes
'dzin ni gang zag gi blo rigs brtags nas de dang 'tshams par blo rim gyis dkris zin pa slob dpon gyi rjes su bzung / bsrung ba sogs byas pa de tsam la bshad cing / de lta
bu ni sems bskyed kyi sdom pa phog zin pa yin la grub zin pas/ slar yang spyi rgyud nas bshad pa'i rjes 'dzin byas na snang gsum gyi khrid lan gnyis byed dgos par gyur/
des na spyi rgyud nas bshad pa'i rjes 'dzin dang / ngor lugs kyi phyag len la yod pa'i rjes 'dzin gyi khyad par rjes 'dzin gyi rtogs pa ma skyes pa skyed par byed pa dang
/ skyes zin brtan par byed pa gnyis kyi sgo nas phye ba yin zhing / de'i tshe snga ma la grangs nges dgos pa dang / phyi ma la mi dgos pas spyi rgyud dang ni bshad tshul
mi 'dra bas 'gal bar snang yang skyon med/ dbang chu'i de ni spyi khyab tu sbyor rgyu min pas mi 'gal/ deng sang sems bskyed chen mo byas pa'i phyis nyin phyag len mdzad
pa'i slob ma rjes 'dzin du grags pa ni sngags kyi thar pa cha mthun/ de nas sngags lam dngos la 'jug pa ni rjes 'dzin dngos te slob ma sta gon no/ /spyi rgyud kyi slob ma
rjes 'dzin gyi dngos gzhi slob ma sta gon yin pa ni/ chos rje sa paN gyis nyer lnga las lhag pa rjes su mi bzung ba'i shes byed du/ de bas lhag pa'i slob ma la/ /zhes sogs
bkod pas grub/ gal te rjes bzung byas gyur pa/ /zhes sogs dang / sta gon gnas su ma

'ongs na/ /zhes sogs dang / sta gon gnas pa 'ga' zhig ni/ /zhes sogs khyed rang gis drangs pa sgra ji bzhin pa ltar na/ rjes bzung gi slob ma sta gon dus ma tshang yang skyin
po bcug pas chog na sta gon gyi grangs nges rjes bzung la ltos pa 'gal/ dbang dus su sta gon gyi slob ma ma tshang yang lhag ma la dbang rung na dbang gi grangs sta gon
la ltos pa 'gal/ dgag dgos kyi tshe nyer bzhi la dbang rung na de'i tshe de la sta gon yang rung bas khyed rang la nang 'gal byung zhes par snang ngo / /yang thams cad
mkhyen pa dkon mchog lhun grub kyi brgal lan tshangs pa'i rig sngags las gsung tshul bkod pa de dag gi snying po ni/ da lta ngor lugs phyag len la mdzad pa'i slob ma rjes
'dzin 'di ni sambu Ta nas gsungs pa yin gyi/ spyi rgyud nas bshad pa dang cung zad ma mthun yang nyes pa chen po med/ dbang chu chen mo las bshad pa de spyi khyab tu mi
sbyor bar dbang tshar gcig bskur ba la dgongs pa yin pas lung dang 'gal ba'i skyon yang med/ rjes bzung dang sta gon dbang rnams phyi ma'i grangs snga ma'i grangs la ltos
pa mi 'dod de/ spyi rgyud las/ slob ma yongs su bzung ba gang / zhes sogs kyi don slob ma 'ga' zhig tshe'i dus byas nas med pa lta bu la/ de'i gzugs brnyan byas nas rnam
shes bkug ste sta gon sogs bya ba dang / tshigs bcad phyi ma'i don kha cig rkyen dgos kyis ma slebs pa lta bu la dbang gi snod rung gzhan skyin por bcug pa la sta gon dang
dbang bskur sogs byas chog pa'i don yin pas/ slob ma rjes 'dzin ma byas kyang dbang bskur byas chog

pa'i dmigs bsal gyi lung yin/ des na 'phags pa rin po che'i rtsa rgyud kyi TIkkar rnam snang mngon byang gi dgongs pas rjes 'dzin la grangs nges med pa dang / spyi rgyud kyi
dgongs pas grangs nges yod pa gnyis char 'gal med du khas len gsung ba tsam du snang ngo / tshar chen gyi gsung de ni rtogs sla'o/ yang tshangs pa'i rig sngags kyi lan
'debs bzang bkras pas mdzad pa de'i don ni sdom gsum du'ang rjes 'dzin gyi don 'chad pa na spyi rgyud kyi lung drangs shing / ljon shing las kyang rjes 'dzin gyi rnam gzhag
spyi rgyud la zhal 'phangs mdzad/ sdom gsum las/ lhag ma dmigs bsal mdzad pa yi/ /slob ma la ni grangs nges yod/ /ces gsungs pa rnams dang / tshangs pa'i rig sngags kyi
bzhed pa 'gal/ bla med kyi rjes 'dzin 'chad pa'i skabs su spyod rgyud kyi lung 'dren byed pa sgrub byed kyis phongs pa yin/ 'phags pas mdzad pa'i rtsa rgyud kyi TIkka yang
med/ gzhan yang tshangs pa'i rig sngags su spyi rgyud las rjes 'dzin la grangs nges dgos pa'i dmigs bsal med gsungs pa dang / 'phags pa'i rtsa rgyud kyi TIkkar spyi rgyud
kyi dgongs pas grangs nges yod pa dang / rnam snang mngon byang gi dgongs pas grangs med pa gnyis char rjes 'dzin gyi skabs su bshad pas 'gal med du khas len gsungs
pa gnyis khas blang nang 'gal gsung bar snang la/ sgyi chu ba buddha shrI'i gsung de dag gi snying po ni phal cher bzang bkras pa'i de dang mtshungs la/ gnod byed kyi rigs
pa la ngor lugs la spyi rgyud kyi rjes 'dzin gyi lag len de med

cing / lam 'bras kyi rjes 'dzin gyi grangs nges de med pas/ rjes 'dzin de gnyis char ngor lugs la med par song / rnam snang mngon byang gi lung de ne spyod rgyud la grangs
nges mi dgos pa dang / rgyud sde gzhan gsum la grangs nges dgos pa'i lung dang / slob ma rjes su bzung ba gang / /zhes sogs kyis kyang rjes 'dzin grangs med la byed pa bkag
gsung bar snang ngo / /yang paN chen rin po che'i legs bshad gser thur gyi dri bar/ gsang ba spyi rgyud dag las ni/ /dkyil 'khor dag tu dbang bskur ba'i/ /slob ma gnyis
dang bzhi la sogs/ /zung du bshad pa 'ga' zhig yod/ /ces pa dang / spyod pa'i rgyud kyi dbang skur la/ /slob ma grangs nges med gyur na/ /gcig nas bcu yi bar dag gi /grangs
nges mdzad pa ji ltar yin/ /gsang ba spyi rgyud lung gis ni/ /rjes bzung cho gas slob ma rnams/ /rjes 'dzin dus kyi slob ma yi/ /grangs nges bstan pa ma yin nam/ /zhes
gsungs nas/ dri ba dang po'i rang lan du/ spyi rgyud kyi dgongs pa ni rjes 'dzin dang sta gon gyi dus su nyer lnga man chad kyis grangs kha yar ba ci yod thabs gcig tu
tshogs pa la rjes 'dzin dang sta gon yongs su rdzogs par byas nas/ dbang dngos gzhi slob ma re re nas byed pa yin/ sta gon gyi tshe ni thams cad cig car 'tshogs dgos te
ma tshang na skyin po dang / de'ang ma 'byor na gzugs brnyan byas nas sta gon byed dgos te/ spyi rgyud las/ slob ma yongs su bzung ba gang / /sta gon gnas tshe med na ni/
/de yi gzugs brnyan byas nas su/ /ji skad bshad pa'i las

rnams bya/ /slob ma yongs su bzung ba gang / /gal te rkyen 'ga' zhig gis ni/ /der ni 'ong bar ma gyur na/ /gzhan dag de yi skyin por gzhug /ces gsungs so/ /'di'ang rjes bzung
gi slob ma dngos gzhi'i dus gtan mi sleb pa'i dbang du byas pa ni min pa 'dra ste/ yin na de dag la sta gon byas pa la dgos pa med pa'i phyir/ grangs tshang ba kho na'i
ched yin na ni rjes bzung gi dus las gnyis dang / bzhi dang / drug dang / brgyad la sogs pa ma tshang na skyin po gzhug mi dgos par 'gyur ro/ /'o na skyin po la sta gon
byas pa'i dgos pa ci zhe na/ sta gon gyi tshe skyin po bcug nas/ dngos gzhi'i dus su rang nyid kyis dbang blang chog pa'i rgyu mtshan gyis yin te/ de las gzhan du skyin
po de la dbang bskur ba yin na ni/ gzugs brnyan de la'ang dbang skur bar thal ba'i phyir dang / rjes su ma bzung ba zhig la dbang bskur bar thal ba'i phyir ro/ 'di'ang bya
ba'i rgyud du sta gon gyi chos nyung ngu zhig gis chog pa'i dbang du byas sam snyam ste dpyad par bya'o zhes dang / gnyis pa'i rang lan du/ spyod pa'i rgyud kyi dbang bskur
la/ /slob ma kha 'chams kha yar gyi/ /nges pa med mod grangs med min/ /bcu las lhag pa bkag phyir ro/ /de lta na yang rjes bzung gi /slob ma'i grangs la nges pa med/
slob dpon snying rje chen po yis/ /tshad med bzung zhes gsungs phyir ro/ /zhes lan 'debs te/ rnam snang mngon byang las/ 'on kyang slob dpon snying rje chen po dang ldan
pas zhes sogs drangs nas/ de ltar na gzhung 'di ltar

du/ spyod pa'i rgyud kyi dbang bskur la/ /slob ma rjes bzung grangs nges med/ /lhag ma dmigs bsal mdzad pa yin/ /zhes sbyar na bde gsungs/ spyi rgyud dang mngon byang gi rjes
'dzin la grangs nges yod med ni brtags nas rjes su 'dzin pa dang / rjes su bzung nas brtag pa'i khyad par du snang ngo / /dkyil 'khor du 'jug pa la ni brtag mi dgos par
grangs med rjes su bzung bas chog ste/ de nyid 'dus pa las/ dkyil 'khor chen po 'dir 'jug pa la snod du gyur ma gyur brtag mi 'tshal lo zhes gsungs pas so zhes pa dang
/ dri ba gsum pa'i rang lan du spyi rgyud las/ rjes 'dzin la nyer lnga man chad kyi grangs nges mdzad pa de dbang chu'i dgongs par gdon mi za'o/ bla ma rnams kyi phyag len
du mdzad pa ni mngon byang las gsungs pa ltar byang chub sems kyi rgyur 'gyur ba'i dgos pa khyad par can la dgongs nas grangs nges ma mdzad pa'am/ yang na rdul tshon gyi
dkyil 'khor gcig tu bsgrub cing mchod pa dang / bdag nyid 'jug cing dbang blang ba'i cho ga tshar gcig las mi mdzad pa'i dbang du byas nas rjes bzung gi grangs nyer lnga
las lhag pa ma bshad do zhes kyang bsam par bya'o zhes gsungs/ glo bo mkhan chen bsod nams lhun grub kyis rjes 'dzin byas pa'i slob ma ji tsam tshang yang lhag ma rnams
la dbang bskur ba'i tshe sta gon gyi skabs su grangs nges yod pa re byas nas de dag la dbang gi dngos gzhi bskur ba shin tu'ang rung zhing slob ma rjes 'dzin gzhan 'os pa
ci rigs pa la byed pa'am/ slob ma rjes 'dzin ma byas pa la'ang sta gon gyi cho ga byas nas

dbang bskur ba bya rung zhing / rjes 'dzin byas pa'i slob ma sta gon gyi dus su med pa la'ang yod bzhin du ma 'dzom pa dang / shi nas med pa sogs du ma 'byung bas lhag ma rnams
la dbang ma bskur bar lam bstan du rung ba ni ma yin no/ /kha 'chams la dbang bskur byas na skye la nyes byas yin zer ba ni skye la nyes byas dang nyes med kyi tha snyad
rnams 'dul ba la grags kyi/ gsang sngags la sbyar na lham dpe zhwa la bkab pa las ma 'das lags zhes rab 'byams pa blo gros rab gsal gyi dris lan las gsungs so/ /yang
bdag gi bla ma mkhan chen thams cad mkhyen pa ngag dbang chos grags kyis sdom gsum rnam bshad kyi 'phros don las/ kun mkhyen dang paN chen gyi bzhed pa bkod pa'i rjes su/
zung du ma gyur slob ma gang / /zhes pa slob ma rjes bzung yin pa thugs mad de/ /de ltar slob ma rjes bzung tshar ba rnams sta gon bya ran pa'i tshe 'ga' zhig med zin pa'am
ma slebs pa la gzugs brnyan 'dri ba dang tshab bcug nas kha skong bar gsungs pas kyang shes nus pa'i phyir/ de'ang rgyud las/ slob ma yongs su bzung ba gang / sta gon
gnas tshe med na ni/ /de yi gzugs brnyan byas nas su/ /ji skad bshad pa'i las rnams bya/ /slob ma yongs su bzung ba gang / /gal te rkyen 'ga' zhig gis ni/ /der ni 'ong
bar ma gyur na/ /gzhan dag de yi skyin por gzhug /ces gsungs te/ rjes 'dzin tshar ba'i slob ma sta gon gyi gong du tshe phyi mar 'phos tshar na de'i byang bu lta bu la dgug
zhugs byas te dbang gral der bzhag nas sta gon

dang dngos gzhi'i dbang bskur bas kha skong zhing kho'i sdig sbyong du 'gyur ba dang / gal te na ba'am phyogs che ge mor 'gro dgos byung ba'i rkyen gyis ma sleb pa la na rjes
'dzin ma byas kyang tshab gzhan bos nas sta gon bya ba yin no/ /dgos pa ni kha skong ba'i ched dang / dngos gzhi'ang tshab de nyid la bskur bas de nyid kyis dbang thob
par 'gyur la/ sta gon la ma sleb pa la de'i dngos gzhi bya mi rung ngo / /yang sta gon byas pa dngos gzhi la med pa'am ma sleb na ji tsam tshogs pa de la dngos gzhi bskur
gyi/ gzugs brnyan dang tshab ni mi bya ste/ spyi rgyud kyi lung sngar drangs pa'i 'phros las/ sta gon gnas pa byas pa la/ /gal te der ni ma 'ongs na/ /bla ma blo ldan mkhas
pa yis/ /der ni slob ma gzhan mi bzung / /zhes gsungs pa'i phyir/ paN chen gyis rjes 'dzin gyi slob ma dngos gzhi la sleb nges pa'i dbang du byas nas gzugs brnyan dang
skyin po bcug pa yin gyi/ gzhan du na gzugs brnyan dang skyin po la sta gon byas pa la dgos pa med gsung ba ni rgyud tshig de dag gi don la thugs g.yel bar zad do/ /de
ltar spyi rgyud kyi lung des slob ma rjes bzung bstan yang / rjes 'dzin gyi grangs kyis dbang dus kyi grangs kyang 'grub pa yin te/ rjes bzung grangs ji tsam dang mthun
par phyis dbang yang grangs de dag la bskur ba yin pa'i phyir/ deng sang lam 'bras pa phal cher slob ma rjes 'dzin la grangs nges mi mdzad pa ni phyag len zor bde ba tsam
ste/ phyag len dog par byas na lam 'bras dang ma 'brel yang slob ma rjes 'dzin dang bsnyen pa kha gso dgos so

zhes gsungs la/ de ltar mkhas pa'i bzhed srol rnam grangs mang po zhig bshad pa de dag la rang gis go tshod kyis rnam dbye cung zad phye na/ mkhas mchog rdo rje rgyal mtshan
gyis dbang gi sta gon dang dngos gzhi'i slob ma la grangs nges yod na slob ma rjes 'dzin la yang grangs nges dgos gsung pa 'di spyir btang la rgyud sde'i dgongs par gnas
te/ spyi rgyud las/ mkhas pas slob ma gcig gam gsum/ /lnga 'am yang na bdun dag gam/ /nyi shu rtsa ni lnga yi bar/ /zung du ma gyur slob ma bzung / /de bas lhag pa'i slob
ma ni/ /yongs su bzung ba mi shes so/ /zhes gsungs pa dang / dbang chu chen mor/ de ltar 'brel pa brtags nas mtshan nyid dang ldan pa'i slob ma gcig nas nyi shu rtsa lnga'i
bar grangs kha yar ba gzung bar bya'i/ de bas lhag pa dkyil 'khor gcig tu gzung bar mi bya ste zhes gsungs nas/ spyi rgyud kyi lung de 'dren par mdzad pa dang / khyad
par chos rje sa skya paNTi ta chen po'i sdom gsum rab dbyer/ sngags kyi dbang bskur byed pa na/ /grangs nges med par dbang bskur byed/ /'di ni rdo rje 'chang gis bkag
/spyod pa'i rgyud kyi dbang skur la/ /slob ma grangs nges med par gsungs/ /lhag ma dmigs bsal mdzad pa yi/ /slob ma la ni grangs nges yod/ /ces spyod rgyud kyi dbang la grangs
nges med pa dmigs bsal dang / lhag ma rgyud sde gzhan gsum gyi dbang la grangs nges yod pas/ grangs nges med par dbang bskur byed pa bkag pa'i shes byed du/ mkhas pas
slob ma gcig gam

gsum/ /zhes sogs gcig nas nyer lnga'i bar grangs kha 'chams dang / de bas lhag pa la rjes bzung mi byed par ston pa'i spyi rgyud kyi lung de 'dren par mdzad pas so/ /yang rjes
bzung gi grangs nges des sta gon gyi grangs nges kyang 'grub pa la dgongs nas rjes bzung nyer lnga las lhag pa mi rung ba'i shes byed du/ de bas lhag pa'i slob ma la/
/zhes sogs nyer lnga las lhag pa la byas na cho ga yongs rdzogs mtshan mo gcig la tshar mi nus pa sogs dbang la sbyar nas gsungs pas so/ /de las gzhan du rjes bzung gi grangs
kyis sta gon dang dbang gi grangs mi 'grub na dbang bskur nyer lnga las lhag pa mi rung ba'i sgrub byed du nyer lnga las lhag pa rjes su mi bzung ba'i spyi rgyud kyi
lung dang / rjes bzung de las lhag pa la mi rung ba'i shes byed du dbang gi cho ga mtshan mo gcig la mi tshar ba rnams 'brel mar gsung ba la rnam dpyad med par 'gyur bas
so/ /paN chen rin po che dang thams cad mkhyen pa dkon mchog lhun grub kyis nyer lnga las lhag pa la cho ga mtshan mo gcig la tshar mi nus pa 'di slob ma sta gon gyi dbang
du byas pa yin te/ rjes bzung ni mtshan phyed tshun la mi tshar ba'i dogs pa skye don med la/ slob ma sta gon gyi cho ga'i mgo nyi ma nub pa nas brtsam mtshan phyed tshun
la tshar dgos shing / de'ang rmi lam brtag dgos pa sogs kyi gnad kyis yin pas so zhes bzhed la/ glo bo mkhan chen rin po che la rab 'byams pa blo gros rab gsal gyis
dbang nyi ma nub pa nas nyi ma ma shar gyi bar la mdzad par gsungs pa la/ deng sang nyin bar mdzad pa la lung rigs

gnang dgos zhus pa'i lan du/ rgyud sde nas gsungs pa'i dngos bstan la ji ltar yod pa'i phyag len de rnams da lta dus kyi stobs kyis ji lta ba bzhin du mdzad pa rgya bod kyi
bla ma phyi ma phal cher ba gcig la'ang ma byung 'dug cing / de la lung rigs kyi shes byed gzhan 'god rgyu med kyang / bstan pa dar nub kyi babs la song nas sdom pa gsum
char gyi phyag len gyi rim pa deng sang gi dus su cha mtshungs pa tsam la gtso bor byed dgos pa yin nam snyam pa byung lags/ 'di tsam du ma zad dbang bskur yul dang / bskur
ba po slob dpon dang / ji ltar bskur ba'i cho ga'i gnad che ba kun du yang legs par dpyad na ji ltar yod dgongs par bzhugs shing / dus skabs 'di 'dra ba la dgongs nas/
sdom gsum rab dbye las/ des na nyan thos bstan pa ni/ /nub kyang gzugs brnyan tsam zhig snang / /rdo rje theg pa'i bstan pa la/ /gzugs brnyan tsam yang mi snang ngo / /zhes
gsungs par go lags zhes bshad do/ /yang ngor lugs kyi bla ma dag slob ma mang po dus gcig la rjes 'dzin gyi phyag len mdzad pa'i dgongs don ni/ de ltar byas pa la nyes
pa med cing phyag len zor bde ba dang / rnam snang mngon byang du rjes 'dzin grangs med bshad pa de dmigs bsal du bzhed pa yin pas rjes 'dzin la grangs nges med kyang
slob ma sta gon dang dngos gzhi gnyis la grangs nges mdzad pa 'di ni rgyud sde zab mo'i dgongs don tshul bzhin du dgongs pa'i phyag len du snang la/ ci ste rgyud kyi spyir
btang gi bshad tshod kun nges par dgos na rgyud sde

gong ma gnyis dang bya rgyud kyi dbang la spyir btang nyer lnga man chad kyi grangs nges dgos pa kun mthun mod/ 'on kyang dmigs bsal la spyi rgyud las/ sta gon gnas par byas
pa la/ /gal te rkyen gyis ma 'ongs na/ /bla ma blo ldan mkhas pa yis/ /der ni slob ma gzhan mi bzung / /zhes slob ma nyer lnga la sta gon byas pa'i gcig lta bu ma tshang
na gzhan mi 'jug par nyer bzhi la dbang bskur bas chog par bshad pa'i phyir ro/ /thams cad mkhyen pa dkon mchog lhun grub kyis brgal lan tshangs pa'i rig sngags las rjes
'dzin gyi slob ma'i grangs nges rnam snang mngon byang dang mthun par khas len pa de'i tshe'ang / dbang bskur gyi slob ma'i grangs nges spyi rgyud nas bshad pa ltar 'dod
pas zhes 'byung bas/ ngor lugs kyi rjes 'dzin la grangs nges med pa 'di rnam snang mngon byang gi dgongs pa bzhin mdzad par rtogs so/ /rgyu mtshan des na rdzong lugs kyi
bzhed pa 'di rgyud sde spyir btang gi bshad tshul phyag len dog phyogs nas bstan pa la dgongs shing / ngor lugs kyi bzhed pa 'di rgyud sde'i dmigs bsal gyi bshad tshul
phyag len yang phyogs la dgongs par snang bas phyogs gnyis char rgyud sde'i dgongs pa dang mi 'gal zhing 'thad ldan du kho bos legs par rtogs so/ /paN chen rin po che'i dri
ba de dag la kun mkhyen chen pos sdom gsum 'khrul spong du dri ba phyi ma gnyis la lan ma mdzad la/ dang po'i lan du spyi rgyud las/ bla mas slob ma gcig pu ni/ /dkyil
'khor dag tu dbang bskur bya/ /mkhas pas cig car slob ma gnyis/ /dbang bskur ba ni

yongs mi bya/ /gsum mam gnyis sam bzhi yang rung / /bla mas dbang bskur byas na ni/ /yo byad gsar pa gzhan rnams kyis/ /thams cad so so so sor bya/ /rigs lnga'i dbang ni thob
pa la/ /bsgrub pa'i dkyil 'khor dbang bskur bya/ /dbang bskur pa yi cho ga dang / /bsgrub pa'i cho ga de bzhin bya/ /zhes gsungs pa la 'khrul pa 'dra/ gzhan slob ma gnyis
dang bzhi dkyil 'khor du 'jug pa ston pa'i tshig rgyud der med/ lung de'i don ni sta gon dang 'jug pa dang / chu dang cod paN gyi dbang rnams gcig nas nyi shu rtsa lnga'i
bar zung du ma gyur pa la cig car byas nas bsgrub pa'i dkyil 'khor gyi dbang bskur bya ba'i tshe slob ma gcig kho na la bya ba yin gyis/ gnyis dang gsum dang bzhi la
sogs pa cig car mi rung bar rgyud der gsal bar gsungs la/ gal te du ma la bya dgos na yo byad gsar pa sbyar nas re re bzhin so sor bya bar gsungs bzhin du/ de'i don gnyis
dang bzhi la sogs pa slob ma zung du gyur pa cig car 'jug pa la 'chad pa ni blo gros rtsing pa yin zhes gsung ba tsam mdzad/ drangs ma thag pa'i spyi rgyud kyi lung de'i
don la mkhan chen thams cad mkhyen pa'i gsung las/ bla mas slob ma gcig pu ni/ /dkyil 'khor dag tu dbang bskur bya/ /zhes pa nas/ thams cad so so so sor bya/ /zhes pa'i
bar gyis bstan pa'i dbang dang / bsgrub pa'i dkyil 'khor dbang bskur bya/ /zhes pa'i dbang gnyis mi gcig ste bsgrub pa'i dkyil 'khor gyi dbang ni/ thams cad so so so sor
bya/ /zhes pa'i

dbang gi rjes la bya ba yin pa'i phyir/ de'i dbang bskur tshul dang dkyil 'khor bsgrub tshul rnams dbang snga ma de bzhin du bya bar gsungs pas snga phyi rim can du bstan pa'i
phyir/ gzhan du na/ bsgrub pa'i dkyil 'khor dbang bskur bya/ /zhes pa'i 'phros las/ dbang bskur ba yi cho ga dang / /bsgrub pa'i cho ga'ang de bzhin bya/ /zhes gsungs
pa'i don ji ltar 'chad de/ de bzhin snyeg mtshams dgos so zhes pa dang / bla mas slob ma gcig pu ni/ /dkyil 'khor dag tu dbang bskur bya/ /zhes pa nas/ thams cad so so so
sor bya/ /zhes pa'i don ni spyir btang dbang phal cher la de ltar du ma nges kyang / bya rgyud rang lugs kyi dbang 'ga' zhig bskur ba na slob ma gnyis sam gsum sogs su
yod pa la dkyil 'khor bsgrub pa'ang lan grangs de bzhin du bya zhing / slob ma'ang dang por gcig kho na la dbang bskur/ de nas yang mchod pa'i yo byed sogs gsar pa bshams
nas cig shos la bskur ba sogs slob ma ji tsam yod pa ma rdzogs kyi bar du de ltar bya ba'i phyag len 'ga' zhig yod pa bstan te/ spyi rgyud nyid las/ slob ma re re nas bkug
ste/ /bsang gtor snga ma bzhin byas la/ /zhes dang / slob ma gcig nas bkug nas ni/ /cho ga bzhin du yon phul te/ /cho ga shes par bsang gtor bya/ /zhes gsungs pa'i phyir
zhes 'byung ngo / /yang paN chen rin po ches rjes 'dzin gyi slob ma dngos gzhi la slebs nges pa'i dbang du byas nas gzugs brnyan bcug pa yin gsung ba ni/ rgyud tshig de
dag gi don la thugs g.yel bar zad do zhes bdag gi bla

ma mkhan chen thams cad mkhyen pa gsungs pa ni thugs mad de/ spyi rgyud kyis/ slob ma yongs su bzung ba gang / /sta gon gnas tshe med na ni/ /de yi gzugs brnyan byas nas su/
/ji skad bshad pa'i las rnams bya/ /zhes pa 'dis rjes bzung la yod pa'i slob ma tshe'i dus byas pa lta bu la gzugs brnyan byed par bstan pas slebs nges pa'i dbang du mdzad
pa ga la yin/ rgyud tshig des slob ma tshe 'phos pa lta bu med par song ba de bstan te/ de'i 'phros las/ slob ma yongs su bzung ba gang / /gal te rkyen 'ga' zhig gis
ni/ /der ni 'ong bar ma gyur na/ /gzhan dag de yi skyin por gzhug /ces pa des tshe 'phos pa lta bu ma yin pa/ rkyen 'ga' zhig gis der ma slebs na skyin po gzhug pa zhig bstan
pa'i phyir/ yang paN chen gyis 'o na skyin po la sta gon byas pa'i dgos pa ci zhe na/ sta gon gyi tshe skyin po bcug nas/ dngos gzhi'i dus rang nyid kyis dbang blang
chog pa'i rgyu mtshan gyis yin te/ de las gzhan du skyin po la dbang bskur ba yin na ni gzugs brnyan de la'ang dbang bskur bar thal ba'i phyir dang / rjes su ma bzung ba
zhig la dbang bskur bar thal ba'i phyir zhes pa'ang 'thad par mi snang te/ gang zag rgyud tha dad pa zhig gis sta gon zhus pa des/ cig shos kyi sta gon ma thob kyang go
chod par byas nas dngos gzhi bskur ba de 'dra rgyud sde'i dgongs pa min zhing / skyin po la sta gon byas nas slar dngos gzhi de nyid la ka bskur du rung ba dang / gzugs brnyan
de la'ang dgug gzhug byas nas sta gon dang dngos gzhi

bskur bas shi 'pho de'i sdig sbyong du 'gyur ba sogs kyi dgos pa yod pa dang / rjes bzung ma byas pa zhig la dbang bskur du rung ba ni/ rjes bzung gi slob ma sta gon gyi tshe
med pa la gzugs brnyan nam skyin po bcug nas de la sta gon byed par spyi rgyud las bshad tshul gong du bkod pa des 'grub cing / de gnyis la sta gon gyi sngon du rjes bzung
ma byas pas so/ /gzhan yang slob ma rjes bzung ma byas par dbang bskur ba ni lam 'bras dang 'brel ba'i tshe ma gtogs deng sang phal cher gyi phyag len mdzad pa mngon
sum gyis mthong bzhin du rjes su ma bzung ba zhig la dbang bskur bar thal ba'i phyir dang zhes gsungs pa ni/ mkhas pa'i gsung du mi snang zhing / rjes bzung ma byas pa la
dbang bskur mi rung bar bshad pa de dang / yang paN chen nyid kyis sta gon gyi tshe ni thams cad cig car du 'tshogs dgos pa yin te/ de las 'ga' zhig ma tshang na de'i skyin
po gzhug pa dang / de'ang ma 'byor na gang ma tshang ba de'i gzugs brnyan byed du bcug nas sta gon gyi chos rnams byed dgos par gsungs pa'i phyir zhes gsungs nas/ spyi
rgyud kyi lung / slob ma yongs su bzung ba gang / /zhes sogs tshigs bcad gnyis 'dren par mdzad pa gnyis gong 'og nang 'gal ba ltar snang ba dang / gzhan yang chos kyi
rje sa skya paNTi ta chen pos/ spyod pa'i rgyud kyi dbang bskur la/ /slob ma grangs nges med par gsungs/ /zhes spyod rgyud kyi dbang la grangs nges med par bshad pa dang
/ paN chen gyis spyir rgyud sde bzhi char gyi dbang la grangs nges yod par gsungs/ khyad par spyi

rgyud kyi dbang la grangs nges yod pa'i rgyu mtshan du/ rnam snang mngon byang las/ slob ma dad cing rigs btsun pa/ /de bzhin dkon mchog gsum la dad/ /zab mo yi ni blo dang
ldan/ /spro ba che zhing tshul khrims ldan/ /bzod dang ldan zhing ser sna med//dpa' la yid rab brtan pa ni/ /bcu 'am brgyad dam bdun nam lnga/ /gcig gnyis bzhi las lhag
kyang rung / /dpyad mi dgos par bzung bar bya/ /zhes pa dang / de dang 'brel chags su/ 'di skad ces/ gsang ba'i bdag po/ gang dag gis sngon theg pa chen po gsang sngags spyad
pa'i tshul sgo mtha' yas pa sgrub pa la goms par byas pa de dag ni rdo rje sems dpa' yin te/ de rnams nyid kyi don gyi phyir grangs kyi tshad 'di byas so zhes pa rnams
la dgongs nas/ spyod pa'i rgyud kyi dbang bskur la/ /slob ma kha 'chams kha yar gyi/ /nges pa med mod grangs med min/ /bcu las lhag pa bkag phyir ro/ /zhes gsungs pa dang
/ yang rgyud de nyid las/ 'on kyang slob dpon snying rje chen po dang ldan pas sems can gyi khams ma lus pa yid dam 'cha' ba kho nar bya ste/ des byang chub kyi sems
kyi rgyur 'gyur bar bya ba'i phyir sems can tshad med pa rnams yongs su bzung bar bya'o zhes gsungs pa la dgongs nas/ de lta na yang rjes bzung gi /slob ma grangs la nges
pa med/ /slob dpon snying rje chen po yis/ /tshad med bzung zhes gsungs phyir ro/ /zhes gsungs nas/ spyod rgyud kyi slob ma rjes 'dzin la grangs nges med par bzhed pa rgyab
'gal du song ngo / /bshad

ma thag pa'i rnam snang mngon byang gi lung tsho gnyis po de dag gi don la bdag gi yongs 'dzin dam pa mkhan chen 'jam pa'i dbyangs kyi gsung las/ des na mngon byang las bcu
tshun chad dang / tshad med pa gnyis gsungs pa la dgongs pa 'grel tshul 'di ltar bya ste/ skal ldan rigs sad pa'i las 'phro can nyung shas shig rjes su 'dzin pa'i tshul
dang / skal dman lam gyi sbyangs ba sngon du ma song ba mtha' yas pa zhig snying rjes rjes su 'dzin pa'i tshul gnyis las dang po'i dbang du byas nas bcu tshun chad gsungs
shing / de dag rjes su bzung tshar ma thag dbang bskur bas chog pa yin te zhes gsungs nas/ rnam snang mngon byang gi lung / slob ma dad cing rigs btsun pa/ /zhes sogs 'dren
par mdzad/ rjes su 'dzin tshul gnyis pa'i dbang du byas nas sems can tshad med pa bshad cing / de'ang re zhig dbang mi bskur bar skyabs 'gro'i sgo nas so thar la sbyangs
zhing dge sdig gi blang dor bstan/ de nas me tog la sogs pas mchod pas tshogs bsag tu bcug nas sems bskyed 'bogs shing / de'i rjes su dbang bskur ba yin te zhes gsungs
nas/ 'on kyang slob dpon snying rje chen po dang ldan pas zhes sogs 'dren par mdzad pa ni mkhas pa'i legs bshad bla med du snang ngo / /yang spyir rje btsun gong mas dbang
gi slob ma la grangs nges mdzad pa dang / khyad par chos rje sa paN gyis spyi rgyud kyi lung gis bya rgyud dang rnal 'byor rgyud dang bla med gsum gyi dbang gi slob ma
la grangs nges mi byed pa dgag pa la/ 'brug pa sprul sku padma dkar pos brtag gnyis kyi

dri bar/ snod rung gang zag nyer lnga las gzhan pa/ /'jug pa bla med rgyud sde gang du bkag /bya ba'i rgyud las skabs 'dir btsan pa'i lung / /dpal ldan dus kyi 'khor lo snang
min nam/ /zhes brtsad cing dri bar mdzad pa dang / dri ba de nyid kyi lan gong dkar ba mkhyen brtse chos mdzad ces pas mdzad pa la/ slar sprul sku nyid kyis lan zhig mdzad
pa'i nang na bya ba'i rgyud 'di'i lung / mkhas pas slob ma gcig gam gsum/ /lnga 'am yang na bdun dag gam/ /nyi shu rtsa ni lnga yi bar/ /zung du ma gyur slob ma bzung
/ /de bas lhag pa'i slob ma ni/ /yongs su gzung bar mi shis so/ /zhes pa 'di kun la sbyor du btub la/ rnam snang mngon byang las/ bcu 'am brgyad dam bdun nam lnga/ /gcig
gnyis bzhi las lhag kyang rung / /dpyad mi dgos par gzung bar bya/ /zhes pa 'di kun la sbyor du mi rung ba ji ltar 'thad ldan gyi rigs pas brtags na/ bya rgyud las spyod
rgyud phul du gyur pa yin pas de dbang btsan par byed dgongs so zhes sogs gsungs so/ /de'i tshig rkang dang po gnyis la rnam dpyad cher mi snang ste/ dbang gi slob ma nyer
lnga las lhag pa dang / de las nyung yang kha 'chams la mi rung bas dang / bla med kyi rgyud sde dag tu tshig zin la med pa'i rgyu mtshan gyis rgyud sde 'og ma'i lung
'dren par mdzad pa yin la/ de ltar mdzad pa de'ang khyed kyi thugs la sa paN gyis sbyor du rung mi rung ma gzigs par rang gar sbyar 'dug dgongs nas de ltar gsungs par snang
na'ang / chos rje mkhyen rab kyi dbang phyug 'di ni

rgyud sde gong ma rnams su rang rang na gsal kha yod pa rnams de kha gtso ba dang / ci ste gong mar dbang gi gnas skabs sogs su gsal kha cher med pa na 'og ma nas blang chog
pa dang / len dgos par ston pa nyid kyis gsungs pa dag sbyar ba yin gyi/ rgyal bas ma gsungs pa zhig rang bzo mdzad nas lung sbyor du bshad pa min pa'i phyir/ 'o na ston
pas bla med sogs kyi dbang gi slob ma'i grangs nges bya rgyud las len par gang du bshad snyam na/ dogs pa 'di lta bu sngon gyi dus su'ang byung zhing / ma 'ongs pa na khyod
lta bu 'byung bar chos kyi rje'i ye shes kyi gzigs pas legs par mkhyen nas sdom gsum rab dbye las bla med sogs kyi dbang gi slob ma nyer lnga las lhag pa mi rung ba
spyi rgyud kyi lung dang sbyar ba'i rjes su/ 'di ni bya ba'i rgyud yin pas/ /gzhan gyi cho ga min snyam na/ /gzhan rnams kun la 'di 'jug pa/ /spyi rgyud nyid las 'di skad
gsungs/ /zhes bka' stsal bar snang zhing / des na ston pas/ gang du las ni yod gyur la/ /las kyi cho ga rnams med pa/ /de ni spyi yi rgyud dag las/ /gsungs pa'i cho ga mkhas
pas bsten/ /zhes spyi rgyud du gsungs pa 'dis rgyud sde gang du dbang bskur ba la sogs pa'i las ni yod la/ slob ma'i grangs sogs las kyi cho ga gsal po med pa rnams
spyi rgyud 'di nas bshad pa ltar bya'o zhes bstan pas/ chos rje sa paN gyis lung sbyor de ltar mdzad pa 'di ni rdo rje 'chang gi rgyud kyi dgongs pa bla na med pa yin la/
khyed kyis bya rgyud las dus 'khor btsan pas de ltar mi rigs zhes pa ni rdo rje 'chang la rgol

bar song bas shin tu ya nga'o/ /gzhan yang khyed kyis brtag gnyis dri ba'i yang lan du 'thad ldan gyi rigs pas brtags na zhes sogs kyang mi 'thad de/ spyi rgyud kyi lung de
rgyud sde gong ma la sbyar du rung ba ni rdo rje 'chang gis gsungs tshul bshad zin pa de yin la/ rnam snang mngon byang gi lung de gong ma la sbyor bar ston pa'i rdo rje
'chang gis gsungs pa'i lung yod na khyod kyis ston cig dang / de 'dra med pas 'di'ang ston pa la rgol bar song ngo / /yang khyed kyi dus 'khor bya rgyud las btsan zhes pa
bla med nang phan tshun yin pas zhes par snang ba 'di'ang phyogs gcig ma gzigs pa'i gsung ste/ bla med spyi la kha skong dgos pa dag rgyud sde 'og ma nas 'gang ba rgyud
nyid las/ ji ltar de nyid 'dus pa yi/ /dkyil 'khor cho ga de bzhin bya/ /zhes pa dang / gang du las ni yod gyur la/ /zhes sogs gsungs pas gsal ba yin la/ bla med spyi la
dus 'khor gyi rgyas 'gebs pa'i tshad ldan gyi lung gis zin so med pa'i phyir/ yang dus kyi 'khor lor nyer lnga las lhag pa la dbang bskur bya ba gnang ba'i rgyu mtshan la
yang lan der/ yang / sngags kyi dbang bskur byed pa na/ /grangs nges med par dbang bskur byed/ /'di ni rdo rje 'chang gis bkag /ces sgra ji bzhin pa yin na/ chos rgyal
'jam dbyangs grags pas tshangs pa'i drang srong bye ba phrag phyed dang bzhi la dbang tshar gcig gis bskur ba 'grel chen du dngos bstan du 'byung bas ston pa la ma brtsis
par song / de ltar na jo bos/ bkag pa spyad par gyur pa'i phyir/ /dka' thub

sdom pa de nyams te/ /brtul zhugs can de pham pa yi/ /ltung ba dag ni 'byung 'gyur zhing / /zhes pas rigs ldan la ltung ba phog par 'gyur ro/ /der snod dang ldan pa mang po
la bskur ba yongs su gsungs pas lung gi go mi chod na zhes sogs gsungs 'dug kyang / de ltar bshad pa ni de dus kyi dbang bskur mkhan dang dbang zhu mkhan thams cad skal
ldan las dag pa'i gang zag kho na yin pas/ rdo rje slob dpon 'phags pa'i gang zag gis mdzad pa'i sngon gyi cho ga yin gyi/ deng sang gi so so skye bos byar mi rung la/ yang
khyed kyi yang lan de nyid las/ 'phags pas mdzad pa ji lta ba slob ma la bya dgos pa rdo rje gur du/ byang chub rdo rje sangs rgyas la/ /mchod cing ji ltar stsal ba ltar/
/bdag kyang rab tu bskyab pa'i phyir/ /nam mkha'i rdo rje deng bdag stsol/ /ces pa dang / slob dpon padma manydzus/ dpal ldan bde ba'i mgon po yis/ /dpal ldan chos kyi
rdo rje la/ /gsang ba'i de nyid bstan pa ltar/ /mgon po de bzhin bka' drin stsol/ /zhes gsungs so/ zhes bshad 'dug pas sngon byung ba'i rgyu mtshan gyis da lta'i rjes 'jug
gis byar rung zhing bya dgos par yang 'dod na/ sngon grub chen te lo pas nA ro pa la 'jim ril zhig 'phangs pa dang / rnam thar 'ga' zhig las mchil lham 'phangs par bshad
de gang ltar de la brten nas nA ro pa'i thugs la mi rtog pa 'khrungs pa dang / nA ro pas dpal mchog Dombhi par bdud rtsi byin rlabs byas pa'i thod chang byin pa 'thungs
pa tsam gyis grol ba'i tshul bshad yong gi 'dug pa khyed dag de bzhin du gyis la slob ma

grol bar gyis shig gzhan yang mdo sde dkon mchog brtsegs pa las/ rgyal sras byams pa dang 'jam dbyangs kyis mkhan po mdzad/ khyim bdag dgu stong dang bdun stong khyim pa'i
rtags dang ldan bzhin du bsnyen par rdzogs par gsungs pas na da lta'ang de ltar byed rigs par 'gyur te de ltar sngon byung ba'i gang zag sngon byung ba'i rgyu mtshan gyis
de nyid da ltar bya dgos par 'dod pa'i phyir/ yang gong gi dri ba de'i 'phros las/ bya ba'i rgyud la bkag na'ang de nyid kyi/ /rigs gtad rjes gnang khrom la byed pa'ang
'gal/ /skabs 'di'i rjes gnang dbang la dgos pa'i khyad/ /ci yang ma mthong tshig la rtsod pas ci/ /zhes pa ni rdo rje 'chang la brtsad pa ste/ /gsang ba spyi rgyud las/ mkhas
pas slob ma gcig gam gsum/ /lnga 'am yang na bdun dag gam/ /nyi shu rtsa ni lnga yi bar/ /zung du ma gyur slob ma gzung / /de bas lhag pa'i slob ma ni/ /yongs su bzung
ba mi shis so/ /zhes pa 'di bla med dang rnal 'byor rgyud kyi dbang gi slob ma'i grangs nges la sbyor du mi rung zer na'ang / bya rgyud kyi dbang gi slob ma'i grangs nges
bstan pa la smyon par mi nus la/ bya rgyud kyi rigs gtad dang rjes gnang sogs la grangs nges de ltar dgos pa rgyal bas ma gsungs pa'i phyir/ dbang bskur dang rjes gnang
la don la khyad par med zer ba'ang rgyud sde spyi la dgongs na ni gsang sngags kyi lam gyi rtsa ba dbang bskur spong ba'i bdud tshig yin te/ rdo rje theg pa'i sgor zhugs
pa'i gang zag gis dbang la ma brten par mchog 'grub pa med par

rgyud sde rnams las lan gcig ma yin par yang nas yang du gsungs shing / de'ang dbang bskur rdo rje theg pa'i lam gyi rtsa ba yin pa'i rgyu mtshan kyis yin par/ sdom gsum rab
dbye las/ des na thub pas rgyud sde las/ /dbang bskur kho na bsngags pa dang / /mkhas rnams spyi nas dbang bskur la/ /gus pa'i rgyu mtshan de ltar yin/ /zhes gsungs pas
bstan la/ khyed rang gis yang lan der/ lar dbang ma thob par mchog thob pa med la zhes bshad pas dbang ma thob par mchog thob pa med pa nyid kyang bzhed cing / rjes gnang
ma thob na mchog mi 'grub par bshad pa tshad ldan gyi lung gang na'ang med pa'i phyir/ gal te bya rgyud kyi dbang dang rjes gnang la khyad par med zer rgyu yin na/ ye shes
thig le'i rgyud las/ chu yi dbang bskur cod pan dag /bya ba'i rgyud la rab tu grags/ /zhes pa'i dbang de dag gang du bskur ba'i dkyil 'khor ston pa'i rgya gzhung yang
snang na/ rjes gnang la de 'dra gang du bshad/ des na 'di ni bya rgyud la 'dris med do zhes pa'i gsung du snang ngo / /yang dri ba der/ rigs pa cho ga rdzogs par mi 'gyur
lo/ /dus 'khor 'phreng ba'i dbang nyid mang po la/ /brten bzhin de skad smras kyang mdzes pa min/ /bde kye nyung ba mngon sum nyid kyis grub/ /ces pa 'di'ang rab dbyer/
de bas lhag pa'i slob ma la/ /cho ga yongs su rdzogs pa ni/ /mtshan mo gcig la tshar mi nus/ /de yi mtshan mo ma tshar na/ /cho ga nyams par 'gyur bar gsungs/ /zhes sogs
la rgol rgyur 'dug na'ang / bdag nyid chen pos de ltar gsungs

pa'i dgongs don ni/ brtag gnyis las/ mtshan mo skye bo med khyim du/ /slob dpon la sogs rab phye nas/ /dbang ni ji ltar gsungs pa nyid/ /ces dang / rdo rje mkha' 'gro las/
yul de dag gi bu mo gang / /rtag tu mtshan mo 'phyan pa dang / /sgrub pa po la dngos grub ster/ /zhes gsungs pa ltar dkyil 'khor bsgrub cing mchod pa dang / slob dpon bdag
nyid 'jug cing dbang blangs ba dang / slob ma la dbang bskur ba sogs thams cad mtshan mo tshar na legs shing / de'ang rdo rje rtse mo ni dus 'khor las kyang dkyil chog
mang ba dang / bla med la bde kye gnyis sogs dus 'khor las nyung yang de dag gis rdo rje slob dpon gyi dbang rnams slob ma re re nas dbang stegs la bzhag nas bskur ba dang
/ dbang gong ma gsum gyi dngos gzhi'ang slob ma re re nas bskur ba dang po'i phyag len la yod pas/ de bzhin byas pas nyer lnga las lhag pa la mtshan mo de'i nang du mi
tshar ba shas che bas skya rengs shar gong mtshan mo byon pa'i dpa' bo rnal 'byor ma rnams tshogs gtor gyis mnyes par byas nas gshegs gsol thub na 'brel chags shing shis
pas na de ltar du chos rjes gdul bya rnams la brtse bas 'doms par mdzad pa yin zhing / de ni rgyud kyi dgongs pa'ang yin te spyi rgyud las/ lha yang nyi ma nub pa na/ /nges
par byin gyi rlabs kyis 'du/ /nyi ma shar bar ma gyur pa/ /mchod nas gshegs su gsol ba shis/ /zhes gsungs pas so/ /des na dbang gi cho ga yongs su rdzogs pa mtshan mo
gcig la tshar na legs pa

las/ nyer lnga las lhag pa la byas na mi tshar ba shas che bas de las lhag pa la mi bya zhes 'doms par mdzad pa yin pas/ dus 'khor dang phreng ba sogs kyang nyer lngar grangs
bcad de mdzad thub na shin du'ang legs la/ der ma zad slob ma re re nas bskur thub na'ang legs pa nyid yin pas/ dus 'khor phreng ba'i dbang nyid mang po la/ /brten bzhin
de skad smras kyang mdzes pa min/ /zhes pa'ang ma nus med du grub bo/ /'brug pa'i gsung 'di la'ang kha cig tu ston cing zhes pa dang / 'ga' zhig tu ston bzhin/ zhes 'byung
ba de ltar byas na slob ma mang po la ston bzhin zhes par 'gyur la/ de ni/ bde kye nyung ba mngon sum nyid kyis grub/ /ces pa 'di dang gzhung snga phyi'i 'brel mi 'grig
cing khong rang gi yang lan der cho ga'i tshogs mang po la brten zhing zhes pa lta bu gcig bshad yod pas snga ma ltar byas na 'brug pa'i rjes 'jug dag phyogs snga ma
longs zhes zer ba dag 'byung du dogs te da dung dpyad par rigs so/ /yang brgal lan tshangs pa'i rig sngags su 'phros don gyi tshul du 'di ltar/ gnyis pa ni rgol bas chos
rje bla ma'i dgongs pa yin par byas nas snang gsum gyi sngon du dbang nges par byed pa de la 'di 'dri ste/ khyed kyi khrid tshul de skal ldan cig car ba dang skal dman rim
'jug pa gang gi lam rim yin/ dang po ltar na lam rim de la dbang dang rim gnyis yan lag dang bcas pa'i bar du snang gsum gyi khrid mi dgos te/ de la thun mong ba'i lam
gyis rgyud sbyangs mi dgos par dang po nyid nas dbang dang rim gnyis 'brel pa can du

byas chog pa rgyud kyi dgongs pa dang / dbang gi sngon du skyabs 'gro dang sems bskyed tsam gnon pa bla ma rnams kyi phyag len yin par rje btsun gong mas bshad pa las/ khyod
kyis ni bshad pa'i dbang gi sngon 'gro'i sems bskyed bor nas/ ma bshad pa'i thun mong gi lam gyis dkri ba ni nor/ phyi ma ltar na gang zag de la thun mong ba'i lam rim
gyis bkris nas/ phyis snod rung du gyur pa na dbang bskur bar bshad kyi/ dang po nyid nas tsham tshom med par dbang bskur ba bshad pa med/ ma bshad pa tsam du'ang ma zad
slob dpon rin po che'i dbang chu dang / rje btsun gyis ljon shing sogs las lung rigs kyi sgo nas de ltar byed pa bkag go /'ga' zhig 'di'i rjes skyob par 'dod nas/ rdo rje'i
tshig rkang gi bla ma dam pa'i zhabs pad btud de zhes pas smin byed kyi dbang bstan cing / gzhung bshad rnams las snang gsum gyi skabs su thos bsam dang bslab pas rgyud
sbyangs pa dang / dbang gis sbyangs pa zhes bshad pas snang gsum gyi sngon du dbang nges par dgos par grub ces smra'o/ /de ltar na gdan sogs gsum pa bzhi'i rgyu'i dbang
zhes pas rgyu dbang bstan par gzhung bshad mtha' dag nas 'byung bas/ snang gsum khrid kyi thog mtha' gnyis char du dbang re bya dgos par 'gyur ro/ /'o na ci zhe na bla ma
dam pa'i zhabs pad btud de zhes pa ni bstan bcos lus dang mthun pa'i mchod brjod yin pas/ des de bstan par sems pa ni blo gros shin tu chung ba ste/ nyams snang gi rten
rnal 'byor pa la dbang gis smin pa sogs

gzhung bshad las bshad pa skabs 'di'i snang gsum gyi sngon du dbang dgos pa'i shes byed du 'dod pa ni rdo rje'i tshig rkang gi bzhugs tshul rags pa tsam yang thos bsam gyi
yul du ma byas pa'i 'chal gtam yin te/ gzhung de'i bzhugs tshul la snang ba gsum lam rang rkang la sbyar ba dang / lam gyi gzhi bca' la sbyar ba gnyis las/ dang po ni gzhung
de'i 'khor 'das thun mong ba'i gzhung tshom bu re res kyang 'tshang rgya ba'i cha rkyen lam 'bras bu dang bcas pa yongs rdzogs re ston pa yin la/ de'i tshe snang ba gsum
du bstan pa'i gzhung nyung ngu des kyang snang ba gsum lam rang rkang la sbyar ba zhes pa'i ming can gyi lam 'bras bu dang bcas pa'i gdams ngag yongs rdzogs gcig ston
dgos pas/ de la dgongs nas gzhung bshad rnams su thos bsam dang bslab pas rgyud sbyangs pa dang / dbang gis sbyangs pa sogs kyi rnam gzhag de dag 'byung ba yin la/ snang
gsum lam gyi gzhi bca' la sbyar ba'i skabs 'dir ni 'khor 'das thun mong ba'i gzhung tshom bu bdun dang / 'khor lo 'cham pa 'jig rten pa'i lam gyi gzhung tshom bu bdun te
bcu bzhi po thams cad kyang gang zag gcig gis nyams su blang bya'i lam 'bras bu dang bcas pa'i gdams ngag yongs rdzogs zhig ston pa la dgongs nas/ rje sa chen gyis/ snang
ba gsum gyis lam gyi gzhi bcas te/ nyams blangs ma lus rgyud gsum dag gis shes/ /zhes sogs gsungs/ de'i tshe snang gsum lam gyi gzhi bca' la sbyar ba'i lam ni rgyud gsum
po nyid la 'jog de'ang smin grol gnyis su

'dus/ de'i sngon du lam gyi gzhi gdan gyi tshul du snang gsum gyi khrid dgos pa drangs ma thag pa'i lung des shes/ de la dgongs nas rje btsun gyis gzhung ji lta ba'i khrid
yig gnyis char du snang gsum lam gyi gzhi bca' la sbyar ba de bshad pa yin la/ de ltar du bkris nas nyams su blangs nas nyams myong skyes pa de grub chen gyi gzhung gi dgongs
par bsgrub pa'i phyir/ phyis rdo rje'i tshig rkang las bstan pa de dag gzhung bshad dang mthun par slob dpon gyis bshad/ slob mas thos bsam gyi sgro 'dogs chod par bya
dgos pa'i don du bshad pa yin zhes gsungs nas/ chos rje bla ma dam pa'i khrid yig gi dgongs don la kho bo cag ni dngos bstan de khyab mthar mi bzung / 'phags yul lta bu
na theg pa che chung dang / rgyud sde bzhi'i gdul bya rigs so sor nges pa yod kyang / bod na theg dman dngos su med pa dang / deng sang dbang dar ches pas lam 'bras zhu
mkhan rnams de gnyis gang rung la zhugs pa shas che bas dang por dbang byas kyang nyes pa med pa la dgongs nas snang gsum sngon du dbang bskur ba bshad la/ de lta bu la
snang gsum gyi khrid ma byas kyang rung mod/ gzhung ji lta ba'i khrid kyi kha tshang ba'i ched dang / des snang gsum gyi lam nyams su blangs kyang skyon med pa la dgongs
pa yin pas 'di ltar 'chad shes na dka' gnas su sems pa thams cad rang grol du 'gro ba yin gsungs/ de dag dang mthun par glo bo mkhan chen bsod nams lhun grub kyis rab 'byams
pa blo gros rab gsal gyi dris lan du khrid yig phyi ma 'di

la brten nas snang gsum gyi sngon du dbang byed pa rnams ni gdul bya la ltos pa'i lam dkri lugs kyi babs dang ye mi mthun pas zhes dang / 'on kyang da lta snang gsum gyi sngon
du dbang bskur byed pa'ang dang po'i dus kyi lam 'bras pa rnams kyis sngar dbang gis smin pa zhig la lam 'bras kyi khrid ston pa'i tshe dbang de khrid kyi sngon 'gro'i
rgyu dus kyi dbang min yang / slob dpon rang nyid las kyai rdo rje'i dbang bskur re thob par byas nas/ de dang 'brel ba'i khrid ston pa la bla bu bsgrigs pa'i lugs su byas
nas/ de 'dra'i gang zag la rgyud gsum man chad kyis dkris pas chog kyang / khrid kyi kha tshang ba'i phyir snang ba gsum nas ston pa mang po zhig byung zhing / de 'dra'i
sgo nas khrid byed pa la 'gal ba yod pa ma yin kyang / skal dman rim gyis pa'i dkri tshul la bsams nas tshogs pa shin tu mang ba la de ltar byed pa ni gang dang yang
mi mthun nam snyam lags zhes gsungs so/ /gong du tshangs pa'i rigs sngags kyi 'phros don bshad pa de la mkhan chen bzang bkras pas snyan brgyud 'khrul sel las lan gang yang
ma gsungs par btang snyoms su 'jog par mdzad cing / sgyi chu ba buddha shrI'i yang lan nor bu'i phreng bar de la snyan brgyud zab mo'i don go bar mi 'gyur bas mgo sgre'i
lan 'di brjod par bya ste/ khyed kyis gzhung khrid rgyas pa lan gnyis slob ma la 'chad pa'i tshe/ gnyis pa de skal ldan cig car ba'i lam mam skal dman rim 'jug pa'i lam
gang yin/ dang po ltar na dbang dang rim gnyis yan lag dang bcas pa'i bar du snang gsum gyis dkri dgos pa ma yin

te/ dang po nyid nas dbang dang rim gnyis 'brel pa can du byas chog pa rgyud sde'i dgongs pa yin pa'i phyir/ ci gsung / gnyis pa ltar na skal ldan cig car ba dbang dang lam
gyis dkris zin nas slar skal dman rim 'jug pa'i lam gyis bkri ba khyed rang ltar na rung ba ma yin te/ gzhan yang dbang bskur zin pa'i slob ma la snang gsum gyi khrid phog
na rtsa ltung 'byung bar bshad pa de'ang dran par gyis la lan gsungs shig khyed kyi bshad pa ni de 'dra/ lag len ni de 'dra na gzu bor gnas pa'i blos dpyod cig ces gsungs
so/ /yang gong du bkod pa'i thams cad mkhyen pa dkon mchog lhun grub kyi brgal lan tshangs pa'i rigs sngags su 'phros don du gsungs pa de dang mtshungs par/ rje btsun
de nyid kyis mdzad pa'i gzhung ji lta ba bzhin du dkri ba'i gzhung shing las 'phros pa'i dri bar don tshan lnga yod pa'i dang po las/ snang gsum sngon du dbang bskur ba/
/nges par dgos zhes khas len pa'i/ /lam 'bras pa la 'di skad 'dri/ /lam de'i go rim rgyud gzhung nas/ /bshad pa'i skal dman rim 'jug dang / /skal bar ldan pa cig car ba'i/
/lam rim gnyis po gang yin dri/ /dang po ltar na khrid tshul de'i/ /sngon 'gro 'khor ba'i nyes dmigs dang / /dal 'byor rnyed dka' byams snying rje/ /byang chub sems bskyed
la sogs pa/ /tshad ldan gong mas bshad kun chad/ /chad pa min na go rim nor/ /nges par 'byung ba'i blo tsam yang / /ma skyes pa de sngags lam du/ /ci dgar 'jug pa rgyud
las bkag /phyi ma ltar na snang

ba gsum/ /nges pa can du ston pa lhag /lhag pa min na rnam gzhag 'chol/ /zhes gsungs te/ de dag gi don yang snang gsum khrid kyi sngon du nges par dbang bskur nas dkri ba'i
khrid 'di skal dman rim 'jug pa ltar dkri ba'i khrid yin nam/ skal ldan zhig cig car ba ltar khrid pa'i khrid gang yin/ dang po ltar na khrid tshul de la sngon 'gro 'khor
ba'i nyes dmigs sogs ston dgos pa rnams chad la/ de dag dbang bskur nas de'i rjes su ston pas chad pa min zer na/ lam rim de la thog mar 'khor ba'i nyes dmigs ston pa sogs
thun mong ba'i lam gyis sbyangs pa rnams bstan nas/ gzod thun mong ma yin pa'i lam dbang bskur ba sogs byed dgos pa la/ khyed dag thog mar dbang nges par dgos par 'dod
pas go rim nor zhing 'khor ba las nges par 'byung ba'i blo tsam yang ma bskyed pa'i gang zag de sngags lam du 'jug pa rgyud las bkag la/ phyi ma ltar na skal ldan cig car
ba la dbang gi rjes su snang gsum gyi khrid nges par byed pa lhag cing / ci ste skal ldan cig car ba la yang thun mong gi lam sngon du 'gro dgos pas lhag pa min zer na/
de dag kyang dbang gi sngon du dgos pa la rjes su byas pas rnam gzhag 'chol bar song zhes par snang ngo / /de'i lan du thams cad mkhyen pa rdo rje gdan pa kun dga' rnam
rgyal dpal bzang po'i thugs sras byang chub dbang rgyal zhes bya bas lam 'bras bu dang bcas pa'i skabs kyi dri lan rmongs pa'i mun sel zhes bya ba mdzad pa de nyid las/
rje btsun mthu stobs dbang phyug gis/ /gsung gi rdo rje'i tshig

rkang las/ /byung ba'i nyams su blang tshul ni/ /rje btsun rnams kyis bzhed ji bzhin/ /'jam dbyangs drug pa chos kyi rje'i/ /gsung las byung ba'i lam rim 'di/ /gtso bor skal
bar ldan pa yis/ /nyams su blang ba'i rim pa yin/ /min yang rim gyis dkris nas ni/ /snod rung gyur nas blang bya yin/ /de'i yang thog mar dbang bskur ba/ /yin par ljon
shing dag las ni/ /da ni bla med skal ldan pa/ /cig car 'jug pa'i mngon rtogs brjod/ /smin par byed pa'i dbang zhes pa/ /gsungs shing dag ldan nyid las kyang / /thun mong
gis rgyud sbyangs pa dang / /skal ldan rgyud ma sbyangs kyang ni/ /'jug rung phyi ma'i gnyis pa las/ /zhes gsungs dbang gi chu bo las/ /sngar bstan ma zhugs rab 'bring gsum/
/de'i rab dbang gi snod du gsungs/ /gzhan yang gang zag rab 'bring gsum/ /dkri ba'i gzhung shing nyid du ni/ /dang po gang zag bla ma'i drung / /'ongs pa dbang dang
dam tshig dang / /ldan byas bskyed pa'i rim pa dang / /snying por gces pa byed pa de/ khrid kyis bskyang bar 'dod pa na/ /zhes sogs gsungs na thog mar dbang / /nges par dgos
pa gsungs pa nyid/ /khyed rnams rgyud dus dbang gi sngon/ /nges par snang gsum dgos zhes pa/ /snang gsum sngon du ma song bar/ /dbang bskur mi rung pa yin nam/ /dbang
bskur song nas snang ba gsum/ /mi rung ba ni gang yin brtag /dang po ltar na yan gar du/ /dbang bskur byed pa med 'gyur zhing / /phyi ma ltar na lam 'bras ni/ /gnyis pa
'chad

tshe ji ltar byed/ /khyad par du yang rgyud gsum gyis/ /dkri ba'i skabs su rgyu chos can/ /'khor ba'i gnas lugs bsgom zhes pa/ /ma dag snang ba'i skabs bzhin du/ /slar yang
bsgom par gsungs pa dang / /shin tu rgyas bshad skabs su yang / /snang ba gsum gyi don dran par/ /legs par gsungs na ji ltar rgol/ /gzhan yang snang ba gsum gyi sngon/ /bsag
sbyong rnam gnyis bya dgos te/ /khrid kyi sngon 'gro yin phyir ro/ /dgos na dbang bskur ma thob pa'i/ /bla ma skabs 'di'i tshogs zhing du/ /mi rung gal te rung na ni/
/bla ma sangs rgyas nyid yin zhes/ /bya ba dbang bskur thob nas yin/ /zhes gsungs pa yang drang don 'gyur/ /rdo rje sems dpa'i sgom bzlas kyang / /dbang ma thob par mi
rung na/ /sgrib pa sbyong bsag gang du 'gyur/ /gal te dbang rjes byed ce na/ /de gnyis sngon 'gro min pa 'am/ /snang ba gsum po khrid min te/ /sngon 'gro sngon du mi dgos
phyir/ /gal te snang gsum khrid min na/ /khrid tshul nyer brgyad nyer dgu zhes/ /dkar chag tu gsungs ji ltar bgrang / /mdor na snang ba gsum gyi sngon/ /sngon 'gro bcu gnyis
'gro dgos par/ /gang zag dbang po rab 'bring gsum/ /bkri ba'i gzhung shing nyid du ni/ /mi mthun sgrib sbyong yig brgya dang / /mthun pa'i tshogs bsags maNDal dang /
/'khor ba'i nyes dmigs bsgom pa gsum/ /zhes dang / thun thams cad kyi mgor/ /dgos pa rnam pa bcu gnyis te/ /gnad dbab gsum dang sngon 'gro gsum/ /zhes dang khrid kyi dkar
chag tu/ /thams cad sngon

'gro chos bcu gnyis/ /de dag rnams la thun gsum ste/ /gsol ba gdab dang bsag sbyong la/ /thun gcig sbyang ba gsum po la/ /thun gcig khrid kyi sngon 'gro 'o/ /gnad dbab gsum
dang sgom pa gsum/ /thun gcig thun gyi sngon 'gro 'o/ /zhes pa gsungs na mi 'dod ci/ /de ltar tshogs bsgom rin po che'i/ /dngos slob nyan gnyags gnyis kyis kyang / /gzhung
shing dang po'i khrid yig tu/ /gsal ba nyid du gsungs pa dang / /chos rje bla ma dam pa yi/ /khrid yig sbas don gsal ba ru/ /sngon 'gro de dag 'gro dgos par/ /nges pa
nyid du gsungs pa dang / /de nyid tshad mar grub pa yang / /ngor chen rdo rje 'chang chen gyi/ /gsan yig rgya mtsho zhes par ni/ /chos rje bsod nams rgyal mtshan gyis/ /mdzad
pa'i ngo mtshar snang ba dang / /gzhung bshad man ngag bshad mdzod dang / /khrid yig sbas don gsal ba sogs/ /pod nag ma ru grags pa yang / /legs par thob ces gsungs
phyir ro/ /des na snang ba gsum gyi sngon/ /sngon 'gro de rnams 'gro dgos phyir/ /thog mar dbang bskur byed grub cing / /khyad par snang ba gsum gyi sngon/ /bla ma dam pa'i
zhabs btud de/ /zhes pas rgyu yi dbang bstan par/ /thams cad mkhyen pa chos kyi rjes/ /dbang ma bskur la bla ma med/ /ces pa'i 'brel gyis shes pa'i tshul/ /rgyas bshad
rnam 'grel rnams su yang / /phyi nang gsang ba mthar thug gi /bla ma bzhi yi lus sogs la/ /dbang bzhi bskur nas dbyibs sogs kyi/ /lam bzhi bsgoms pas sku

bzhi ni/ /'grub par gsungs na de yi sngon/ /dbang ma bskur ba de dag gi /bshad pa 'byung ba ji ltar lags/ /rang gi brgyud pa'i bla ma sogs/ /rje btsun dam pa de rnams kyi/
/gsung la tshad mar mi byed par/ /rang bzo'i gya tshom smra ba la/ /yid brtan rung ngam shes ldan dag /gzhan yang khyed rnams la la dag /khrid kyi dkar chag sa paN gyis/
/mdzad pa min te lcang ra ba/ /kun dga' rgyal mtshan byas so zhes/ /mngon sum 'khyog por smra mod kyi/ /des na gsan yig rgya mtsho ru/ /khrid kyi dkar chag sa paN gyis/ /mdzad
pa thob pa'i brgyud pa ni/ /chos rje nyid dang lo phu ba/ /zhes sogs yod na ji skad smra/ /gzhan yang skal ldan cig car la/ /snang gsum nges par mi dgos pa'i/ /shugs
la skal dman rim gyis la/ /nges par dgos pa khas blangs pas/ /rim 'jug lam rim thams cad la/ /snang gsum yod pas khyab lags sam/ /rim gyis 'jug la skyon brjod pa'i/ /rigs
pa rnams kyang ltar snang zhing / /byang chub sems bskyed ma byas par/ /sngags lam 'jug pa med ces pa/ /lam 'bras dus kyi dbang bskur sngon/ /sems bskyed sngags lugs zhes
bya sogs/ /sngar srol med pa'i khyad chos rnams/ /ma byas pa la skyon brjod mod/ /des na sta gon dus su sngon/ /sems bskyed gur nas bshad pa dang / /de yi sngon du sems
bskyed tshul/ /dbang chu'i tshig gis zin gyur na/ /de dag sems bskyed min pa 'am/ /yin kyang de 'dra'i sems bskyed kyis/ /go mi chod par smra na ni/ /yan gar dbang bskur
byed tshe

yang / /sems bskyed khyad chos byed dgos pas/ /rje btsun rnams la rgol ba'i phyir/ /de la bdag gis ci zhig bya/ /zhes gsungs so/ /de dag las/ rje btsun mthu stobs dbang phyug
gis/ /zhes pa nas/ nges par dgos par gsungs pa nyid/ /ces pa'i bar gyis ni gong gi dri ba de'i dngos lan btab pa ste/ de'ang rnal 'byor dbang phyug gi gzhung rdo rje'i
tshig rkang gi brjod don nyams su len tshul 'jam dbyangs drug pa bla ma dam pa'i khrid yig ltar snang gsum gyi sngon du dbang nges par bskur nas bkri ba'i khrid rim 'di
gtso bor skal ldan cig car ba'i lam rim yin cing / skal dman rim 'jug pa yod kyang / /de la'ang snang gsum thog mar dbang bskur dgos par ljon shing dang / dag ldan/ dbang
chu chen mo/ gang zag dbang po rab 'bring gsum du bkri ba'i gzhung shing rnams las bshad ces pa'i don du snang la/ de nas/ khyed rnams rgyu dus dbang gi sngon/ /zhes pa
nas/ dkar chag tu gsungs ji ltar bgrang / /zhes pa'i bar ni ngor lugs la phar 'dri ba ste/ /de'ang rgyu dbang gi sngon du snang gsum nges par dgos zer ba de snang gsum sngon
du ma song bar dbang bskur mi rung ba yin nam/ dbang bskur zin pa la snang gsum ston mi rung ba gang yin/ dang po ltar na dbang logs su byed pa med par 'gyur/ phyi ma
ltar na lam 'bras tshar gnyis 'chad pa'i tshe ji ltar byed/ khyad par rgyud gsum gyis bkri ba'i skabs su/ rgyu chos can 'khor ba'i gnas tshul zhes sogs slar yang ma dag
snang

ba'i skabs bzhin bsgom dgos par gsungs pa sogs dang 'gal zhing / gzhan yang khrid kyi sngon 'gro yin pas bsag sbyong gnyis snang gsum gyi sngon du 'gro dgos/ de byas na dbang
ma thob pa'i bla ma tshogs zhing du mi rung bar chos rje sa paN gyis bshad pa dang 'gal ba dang / rdo rje sems dpa'i bsgom bzlas kyang dbang ma thob na mi rung bas de
byas na sgrib pa sbyong bsag gang du 'gro mi shes/ gal te bsag sbyong gnyis dbang gi rjes su byed zer na/ 'o na de gnyis khrid kyi sngon 'gro min pa'am/ snang gsum khrid
min pa gang rung las ma 'das/ snang gsum khrid min na gsung ngag lam 'bras la khrid tshul nyer brgyad nyer dgu sogs su dkar chag las gsungs pa dang 'gal zhes pa'i don no/
/de nas/ mdor na snang ba gsum gyi sngon/ /zhes pa nas/ legs par thob ces gsungs phyir ro/ /zhes pa'i bar gyis slar yang snang gsum gyi sngon du dbang dgos pa'i shes byed
'don pa ste/ de'ang mdor na snang ba gsum gyi sngon du sngon 'gro bcu gnyis 'gro dgos par rje btsun gyis dbang po rab 'bring gsum gyi bkri ba'i gzhung shing dang / chos
rje sa paN gyis mdzad pa'i khrid yig dkar chag dang / tshogs bsgom rin po che'i dngos slob nyan gnyags gnyis kyi gzhung ji lta ba bzhin bkri ba'i khrid yig dang / chos rje
dpal ldan bla ma dam pa'i khrid yig sbas don gsal ba rnams su gsal bar gsungs shing / khrid yig de tshad mar ni gsan yig rgya mtshor bshad/ snang gsum gyi sngon du sngon
'gro de dag byed par 'dod dgos la/ des snang gsum gyi sngon du dbang

bskur byed par yang grub ces pa'o/ /de'i rjes su/ khyad par snang ba gsum gyi sngon/ /zhes pa nas/ yid brtan rung ngam shes ldan dag /ces pa'i bar ni snang ba gsum gyi sngon
du dbang dgos pa'i rgyu mtshan gzhan 'don pa ste/ de'ang rnal 'byor dbang phyug gis lam 'bras rdo rje'i tshig rkang las snang ba gsum dang rgyud gsum sogs kyi thog mar/
bla ma dam pa'i zhabs pad btud de zhes gsungs pa dang / de'i don gzhung bshad rnams su'ang thog mar phyi nang gsang ba mthar thug gi bla ma bzhis dbang bzhi bskur lam bzhi
bsgoms pas sku bzhi 'grub par gsungs pa sogs kyi bshad pa rgyas par mdzad pas kyang snang gsum gyi sngon du dbang dgos pa grub ces pa'i don dang / de nas/ gzhan yang khyed
rnams la la dag /ces pa nas/ snang gsum yod pas khyab lags sam/ /zhes pa'i bar ni ngor lugs la 'gal ba brjod pa ste/ de'ang khyed la la khrid kyi dkar chag 'di sa paN
gyis mdzad pa min/ lcang ra ba kun dga' rgyal mtshan gyis byas zer ba ni gsan yig rgya mtshor/ khrid kyi dkar chag sa paN gyis mdzad pa thob pa'i brgyud pa ni zhes sogs
gsungs pa dang 'gal zhing / gzhan yang skal ldan cig car ba la snang gsum nges par mi dgos zhes pa'i shugs la/ rim 'jug pa la de nges par dgos pa khas blangs pas rim 'jug
pa'i lam rim thams cad la snang gsum nges par yod dgos sam zhes pa'i don no/ /de nas/ rim gyis 'jug pa'i skyon brjod pa'i/ /zhes pa nas/ de la bdag gis ci zhig bya/ /zhes
pa'i

bar ni gong du bkod pa'i dri tshig tu/ nges par 'byung ba'i blo tsam yang / /zhes sogs kyis lan 'don pa ste/ /de'ang dbang gi sngon du khyod 'dod pa'i rgyud sde nas bshad pa'i
sems bskyed sngags lugs zer ba de ma byas pa rgyu mtshan du bkod nas kho bo cag la skyon brjod mod/dbang gi sta gon gyi dus su sems bskyed gur nas bshad pa bzhin byas
pa des sems bskyed kyi go mi chod na/ yan gar dbang byed ba'i tshe'ang khyed 'dod pa'i sems bskyed de byed dgos par 'gyur bas de ni rje btsun gong ma rnams la rgol bar song
zhes pa'i don no/ /yang rje dkon mchog lhun grub kyi dri ba gnyis pa ni gong gi dri ba'i gsung de nyid las/ thun mong lam gyi sngon 'gro ru/ /dbang bskur nges par dgos
pa mtshar/ /snang gsum thun mong lam min na/ /sngags lam kho nar 'dod nus sam/ /nus na mdo rgyud thams cad kyi/ /snying po bsdus pa yin no zhes/ /smra ba ne tso'i 'don
pa ste/ /mdo sde'i snying po gang la byed/ /sngags lam yin na smin grol las/ /gzhan med smin byed yin nam ci/ /grol lam yin na lta ba yi/ /rgyas thebs rim gnyis 'khor bcas
las/ /rgyud gzhung kun nas bshad pa med/ /rim gnyis gang du 'du ba smros/ /khrid tshul gnyis ka ma yin pa'i/ /lam 'bras phung po gsum pa zhig /rgyud gzhung dgongs par 'chad
nus sam/ /zhes gsungs/ de'i don yang snang gsum mdo sngags thun mong ba'i lam yin pas de'i sngon 'gro la dbang bskur bas nges par byed pa mtshar che/ ci ste snang gsum
mdo sngags thun mong ba'i lam min zer na/ 'o

na de sngags lam kho na yin na gsung ngag lam 'bras 'di mdo rgyud ma lus pa'i snying po bsdus pa'i nyams len min par 'gyur ba dang / der ma zad rim gnyis yan lag dang bcas
pa las gzhan pa'i bla med kyi sngags lam ma bshad pas snang gsum de nyid gang du 'du ba yin/ des na skal ldan cig car ba dang rim 'jug pa gnyis kyi lam gyi bkri tshul gang
yang ma yin pa'i lam 'bras kyi khrid tshul phung po gsum pa zhig 'dod nus sam zhes 'dri ba yin la/ de'i lan du chos rje byang chub dbang rgyal gyis mgo mtshungs dang /
rnal ma'i lan gnyis su mdzad nas dang po la/ de la snang ba gsum po ni/ /thun mong lam yin shes byed med/ /yod na sngags lam yin nam ci/ /sngags lam yin na smin grol las/
/gzhan med smin byed yin nam ci/ /zhes sogs skyon brjod thams cad kyang / /rang la log pa ma yin nam/ /de ltar min na snang ba gsum/ /mdo lam kho nar 'dod nus sam/ /nus
na mdo rgyud thams cad kyi/ /snying po bsdus pa yin no zhes/ /smra na ne tso'i 'don pa ste/ /sngags kyi snying po gang la byed/ /gzhan yang lam 'bras lam rim 'di/ /sngags
lam yin phyir smin grol las/ /gzhan med smin byed yin nam ci/ /grol lam yin na lta ba yi/ /rgyas thebs rim gnyis 'khor bcas las/ /rgyud gzhung kun las bshad pa med/ /rim
gnyis gang du 'du ba smros/ /rdzogs rim yin na thabs rgyud kyi/ /bum dbang lam de gang du 'gyur/ /srin bu'i kha chus srin 'bu bzhin/ /rang gi tshig gis rang nyid ni/

/bcings par gyur pas mi ngal lam/ /phyi nas bag yod bsten par rigs/ /zhes gsungs/ gnyis pa rnal ma'i lan la/ gnyis pa nges pa'i lan du ni/ /snang gsum thun mong lam yin pa/
/nyes dmigs byams dang snying rje sogs/ /theg pa gzhan la'ang yod bsam mod/ /de lta yin na lta khrid kyang / /thun mong 'gyur te de bas kyang / /thun mong 'gyur te de bas
na/ /dbang bskur dang ni sngon 'gro yang / /phyis nas byed pa cis mi rigs/ /'di ni thun mong ma yin te/ /sgom pa gsum gyis zin pa'i phyir/ /khyad par lam 'bras khrid yin
na/ /thun mong ma yin khrid du nges/ /lam 'bras min na tshig rkang du/ /lam 'bras 'dri zhes dam bcas nas/ /lam 'bras min pa bris gyur na/ /rnal 'byor dbang phyug 'khrul
lags sam/ /mdor na dbang bskur ma byas par/ snang ba gsum gyis bkri ba'i tshe/ /nyams kyi snang ba'i rten la ni/ /khyad chos gsum gyi rgyud dag la/ /thos bsam dbang gis
rgyud dag par/ /dgos par gsungs na mi 'dod cing / /thun mong min pa'i nyams snang ni/ /rim gnyis bsgoms pa las byung ba'i/ /nyams snang 'char tshul rnams gsungs na/ /gsang
sgrog 'gyur ba ma yin nam/ /thun mong yin na nyams bco lnga/ /sogs dang dag pa'i snang ba yi/ /bde bar gshegs tshul la sogs pa/ /mdo sde'i gsungs rab gang na bshad/ /khyad
par gzhung bzhin bkri bar ni/ /snang ba gsum gyis bkri gsungs nas/ /de rjes kho nar rgyud gsum gyis/ /dkri bar gsungs na bar skabs der/ /rgyu dbang bskur ba su yi

lugs/ /zhes gsungs so/ /de ltar gnyis kyi nang nas mgo sgre'i lan ni rtogs par sla la/ rnal ma'i lan de dag gi don mdor bsdu na snang gsum lam 'bras kyi khrid yin pas thun
mong ma yin pa'i khrid yin cing / snang ba gsum gyi nyams snang gi rnal 'byor pa la thos bsam dang bslab pas rgyud sbyangs pa dbang gis rgyud dag pa sogs dgos par bshad la/
nyams bco lnga po rnams kyang thun mong ma yin pa'i nyams yin pas dbang ma bskur bar de dag bstan na/ gsang sgrog 'byung / ci ste nyams bco lnga po thun mong ba'i lam
yin na mdo sde'i gzhung gang nas bshad/ khyad par rje btsun gyis gzhung ji lta ba bzhin bkri ba'i khrid yig tu/ thog mar snang ba gsum gyis bkri/ de'i rjes kho na la rgyud
gsum gyis bkri bar gsungs na/ de gnyis kyi bar der rgyu dbang byed pa de su'i lugs yin ces pa'i don no/ /yang rje dkon mchog lhun grub kyi dri ba gsum pa ni/ snang gsum
lam gyi bzhi bca' ba/ /rang rkang tshul du 'chad pa yi/ /khyad par gang yin gsal por smros/ /gzhi bca' zhes pa'i nges tshig ci/ /zhes pa yin la/ de'i lan la byang chub dbang
rgyal gyis/ zer mod gzhi bca' rang rkang gnyis/ /go rims ji bzhin bkri ba dang / /rkang 'don tshul du bkri ba yi/ /so so'i skabs su shes bya zhing / /gzhi yis nges tshig
yod pa yi/ /lam ngos min par khas len na/ /rgyud gsum bkri ba'i skabs su gzhi/ /dam tshig la gnas zhes gsungs pas/ /dam tshig nyi shu lam min par/ /khas len dgos pa
ma yin

nam/ /des na smra ba nyung na mdzes/ /zhes gsungs so/ /yang rje dkon mchog lhun grub kyi dri ba bzhi pa ni/ gzhan yang grwa ston zhus lan nas/ /'byung ba'i lam rim lam 'bras
dang / /rgyud gsum dang ni mdo rgyud spyi'i/ /lam rim gsum po gang du 'tshal/ /dang po ltar na snang gsum gyi/ /sngon du dbang bskur bshad 'dug gam/ /gnyis pa ltar na tshul
de dang / /'gal ba'i lam 'bras rgyud gsum nas/ /bshad pa min par khas long zhig /phyi ma ltar na lam 'bras dang / /mi mthun lam de mdo rgyud kyi/ /dgongs par grub phyir
lam 'bras kyi/ /go rim de 'dra gang nas byon/ /mdo rgyud kun dang mi mthun pa'i/ /lam de gong ma'i dgongs pa zhes/ /smra ba de dag gad mo'i gnas/ /zhes pa'i lan du dri
lan de nyid las/ thog mar dbang po rab 'bring gsum gyis bkri ba'i khrid rim rtsod gzhir bzung nas/ sngar gyi dri ba'i tshig de ji lta ba bzhin bkod de/ zhes pa bzlog na
ji skad smra/ /zhes mgo sgre ba mdzad cing / de'i rjes su/ gzhan yang rgyu dus dbang gi sngon/ /snang gsum dgos pa'i skyabs gnas su/ /grwa ston zhu lan 'tshol mod kyi/ /de
ni spyir du mdo sngags kyi/ /lam gyi 'gro tshul bsdus pa tsam/ /bstan pa yin gyi khyad par du/ /gzhung bzhin bkri ba'i khrid kyi rim/ /nges par bstan pa ma yin la/ /yin
na snang gsum rgyud gsum gyi/ /go rim tshang bar ston dgos las/ /thun mong ma yin nyams snang dang / /dag pa'i snang ba'i ming tsam yang / /bstan pa med phyir snang gsum
gyi/ /snang ba phyed gnyis las med pa'i/ /snang

gsum bshad pa ngo mtshar zhing / /de rjes phar phyin gzhung lugs kyi/ /snying po don gyi man ngag ni/ /'di dag yin zhes ngos bzung na/ /thun mong yin pa gang gis bstan/ /des
na khyed rnams bzhes pa yis/ /khrid rim nges par zhus lan dang / /mthun par 'dod na de nyid las/ /dben par bsam gtan bsgom pa la/ /byis dang 'grogs na mi thob pas/ /skye
bo dag la skyo bsgom ste/ /'di yi dben thob log 'tsho ni/ /spong zhes gsungs na deng sang dus/ /lam 'bras khrom bshad mdzad pa ci/ /khyad par gsung ngag rin po che'i/ /med
mi rung ba'i khyad chos rnams/ /chab gcig bsdus pa glegs bam zhes/ /rje btsun chen pos dkar chag tu/ /grangs nges mdzad pa'i gzhung bor nas/ /phyis su la la'i ngor mdzad
pa'i/ /gdams yig tsam zhig gtsor byed pa/ /'di la dgos pa ci zhig yod/ /ces gsungs so/ /yang rje btsun dkon mchog lhun grub kyi dri ba lnga pa ni/ mdor na grwa ston zhus
lan dang / /mthun pa'i nyams len khungs ma zhig /gangs can 'di na yod dam med/ /yod na de yi mtshan gzhi dri/ /med na tshul de bshad pa la/ /dgos pa ci zhig yod dam dri/
/zhes pa'i dris lan du/ mdo rgyud bstan bcos la sogs nas/ /bshad pa'i lam rim thams cad dang / /mthun pa'i nyams len yod dgos shing / /med na bshad pa don med kyi/ /dam
bca' ha cang ma thal lam/ /des na gzhung shing bzhi po las/ /khrid tshul nyer brgyad nyer dgu zhes/ /gsungs pa de dag rnams dang ni/ /mthun pa'i

nyams len khungs ma zhig /gangs can 'di na yod dam med/ /yod na de yi mtshan gzhi dri/ /med na tshul de bshad pa la/ /dgos pa ci zhig yod dam ci/ /zhes pa brjod na lan ci zhig
/lung rigs gtan tshigs dang bral ba'i/ /gzhan la bab col smra ba 'di/ /skyes bu rdza yi khur thogs nas/ /rdo ba'i g.yul ngor 'jug pa 'dra/ /de dag rang dga'i dri lan
du/ /mdor bsdus tsam zhig brjod pa yin/ /zhes gsungs so/ /yang ngor lugs kyi bzhed pa'i snying po rje dkon mchog lhun grub kyi gsung ngag 'chad thabs kyi man ngag gsang ba
sgo 'byed las 'phros pa'i dris lan zab don snying po las/ /de ltar bshad ma thag pa'i khrid tshul de rnams kyi go rim gyi nges pa de ltar 'byung ba'ang rje btsun gong ma
nyid kyi bzhed pa yin te/ rje sa chen gyi dbang bzhi ngo sprod las/ mtshan nyid ldan pa'i bla ma la/ /snod dang ldan pa'i slob ma yis/ /dbang bzhi rdzogs par thob nas ni/
/rgyu dus lta bas rab brgyan pa'i/ /bum dbang bskyed rim thog mar bsgom/ /zhes dang / de'i rang 'grel las/ thog mar bla ma zhig la dbang bzhi rdzogs par thob pa gal che/
dbang de'ang brda tsam byin rlabs tsam ma yin par/ grub pa'i bla ma brgyud pa'i bka' ma chad pa/ lhad ma zhugs pa zhig la dkyil 'khor chen por dbang bskur ba thob dgos/
de nas thog mar lta ba bsgoms la/ de'i ye shes cung zad skyes pa na zhes sogs dbang rjes de ma thag par lta ba 'khor 'das dbyer med ston par gsungs pa dang / a seng ma
las/ snang ba gsum gyis lam gyi gzhi bcas la/ /

nyams len ma lus rgyud gsum dag gis shes/ /zhes gsungs la/ de dang mthun par rje btsun gyis gzhung ji lta ba bzhin bkri ba'i khrid yig jo lcags kyi don du mdzad pa las/ snang
ba gsum gyis bkri ba'i skabs bstan zin to/ /de'i rjes kho na la rgyud gsum gyis bkri bar bya ste/ de la gsum/ rgyu chos can 'khor ba'i gnas tshul/ lam ji ltar bsgom pa'i
tshul/ 'bras bu sangs rgyas kyi sa'o/ /dang po 'dir mi 'chad de ma dag pa'i snang ba'i skabs su bstan zin to/ /lam la gsum ste gzhi dam tshig la gnas par bya ba dang /
gang zag bkri ba'i tshul gang yin pa dang / nges shes bskyed la ting nge 'dzin ngo shes par bya ba'i lam gyi sa mtshams bzhag pa'o/ /dang po ni lam thams cad kyi rtsa ba
yin cing / gang zag 'bring gi lam gyi gtso bo yin pas dam tshig nyi shu bskyang bar bya ste/ dbang dang dam tshig la gnas pa ni lam thams cad kyi gzhi yin no zhes snang
ba gsum gyis dkris zin nas dbang dang dam tshig ston par gsungs pa dang / rje sa paN gyis brda don gsal ba las/ dbang thob zin pa'i gang zag la dang po nyid nas lta ba ston
par gsungs pas zhes gsungs pa ltar yin la/ de dag la rang gi go tshod kyis rnam dbye cung zad re phye na/ rje btsun thams cad mkhyen pa dkon mchog lhun grub kyis gsung
ngag 'chad pa'i tshe snang gsum sngon du nges par dbang bskur ba byas nas khrid ston pa 'di skal ldan cig car ba dang / skal dman rim 'jug pa gang gis lam gyi bkri tshul
yin zhes dri ba mdzad pa la/ sgyi chu ba buddha shrIs de

gnyis gang yin gyi gsal kha ma phye bar lam 'bras tshar gnyis 'chad pa'i tshe gnyis pa de rtsod gzhir bzung nas mgo mtshungs kyi lan mdzad pas ni rdzong pa rang da lta phyag
len mdzad pa'i lam 'bras kyi khrid tshul 'di skal ldan cig car ba dang / skal dman rim 'jug pa'i lam gnyis kyi bkri tshul gang yang min gsungs pa 'dra ba zhig 'dug pa de
ltar bzhed na/ rtsa ba'i rgyud brtag pa gnyis pa las/ skal dman sems can 'dul dka' ba/ /gang gis 'dul bar 'gyur ba lags/ /zhes pa'i lan du/ dang por gso sbyong sbyin par
bya/ /zhes pa nas/ de rjes kyai rdo rje bstan/ zhes pa'i bar gsungs pa 'dis skal dman rim 'jug pa'i lam rim dang / de'i shugs la/ skal ldan sems can 'dul sla ba/ /gang
gis 'dul bar 'gyur ba lags/ /zhes pa'i zhu ba dang / de'i lan du/ dang por kyai rdo rje bstan/ /zhes pa don gyis thob par bshad pa des skal ldan cig car ba'i lam rim bstan
pa de mi 'thad par 'gyur zhing / de ltar bdag med mas gdul bya la skal dman rim 'jug pa dang skal ldan cig car ba gnyis su phye nas de gnyis 'dul thabs zhus pa dang / bcom
ldan 'das kyis de gnyis 'dul tshul gsungs pa'ang 'brel med du bzhed dgos par 'gyur ro/ de bzhin du chos rje byang chub dbang rgyal gyis kyang mgo mtshungs kyi lan mang
du mdzad mod/ spyir mgo mtshungs kyi lan gtan nas mi rung ba ma yin kyang / mgo mtshungs mi mtshungs brtags nas bya dgos te/ ma brtags par gya tshom du bkod na mgo sgre
mi nus pa mang du 'byung bas so/ /de'ang

mkhas pa'i dbang po dkon mchog lhun grub kyis/ snang gsum thun mong lam min na/ /sngags lam kho nar 'dod nus sam/ /nus na mdo rgyud thams cad kyi/ /snying po bsdus pa yin no
zhes/ /smra ba ne tso'i 'don pa ste/ /mdo sde'i snying po gang la byed/ /ces gsungs pa la/ chos kyi rje byang chub dbang rgyal gyis/ /de la snang ba gsum po ni/ /thun mong
lam yin shes byed med/ /yod na sngags lam yin nam ci/ /sngags lam yin na smin grol las/ /gzhan med smin byed yin nam ci/ /zhes sogs skyon brjod thams cad kyang / /rang
la log pa ma yin nam/ /de ltar min na snang ba gsum/ /mdo lam kho nar 'dod nus sam/ /nus na mdo rgyud thams cad kyi/ /snying po bsdus pa yin no zhes/ /smra ba ne tso'i
'don pa ste/ /sngags kyi snying po gang la byed/ /ces gsungs pa 'di'i mgo mtshungs dang po de ngo thog tsam la cung zad 'grigs pa ltar snang yang / mgo mtshungs phyi ma de
la rnam dpyad cher ma byung ste/ rje dkon mchog lhun grub kyi gsung de'i don ni snang gsum thun mong ma yin pa'i lam yin na/ gsung ngag lam 'bras 'di mdo rgyud thams cad
kyi snying po bsdus pa'i lam du mi 'gyur te/ snang gsum ni sngags lam du bsdus/ de las gzhan pa'i gsung ngag lam 'bras kyi nang na mdo sde'i snying por grub pa'i lam med
pas gang la ngos 'dzin zhes pa'i don yin la/ de la rje byang chub dbang rgyal gyis mgo mtshungs brjod pa'i don ni snang gsum mdo lam kho nar 'dod nus sam/ nus na lam 'bras
la mdo rgyud

kyi snying po bsdus pa'i lam rim zhes brjod pa mi rigs te/ snang gsum ni mdo lam yin/ sngags kyi snying po gang la ngos 'dzin zhes par song bas/ de la ni ngor lugs pa dag gis
lam 'bras la mdo rgyud gnyis ka'i lam tshang bar bshad pa'i sngags lam ni rgyud dbang bskur nas rgyud gsum gyi sgo nas bkri ba'i lam rim 'di yin zhes pa'i lan don mthun
du thebs pa'i phyir ro/ /de dag ni dgag sgrub kyi tshe brjod tshul gyi cha la rnam dbye cung zad phye ba yin gyi/ don gyi snying po ni gsung ngag 'chad pa'i tshe snang
gsum gyi sngon du dbang bskur ba 'di gtso bor rdzong lugs kyi phyag len la snang zhing / de lung rigs kyis sgrub pa'ang mdzad do/ /ngor lugs la gsung ngag 'chad pa'i tshe
thog mar snang ba gsum gyi khrid bstan/ de nas rgyu dbang bskur/ de nas sngags lam gyis bkri ba 'di gtso bor phyag len la mdzad cing / de'ang khrid yig jo lcags ma dang
grwa ston zhus lan gyi dgongs pa dang mthun par sgrub pa mdzad pa yin no/ /de la snang gsum gyi sngon du dbang bskur ba 'di gtan nas mi rung ba ma yin te/ skal ldan cig car
ba'i rigs can 'ga' zhig la thun mong ba'i lam gyi sbyangs ba sngon du ma song yang dang po nyid nas dbang bskur bas chog pa ni/ skal dman sems can 'dul dka' ba/ /zhes
sogs kyi shugs bstan gyi zhus lan dang / gdol pa smyig mkhan la sogs pa/ /gsod don don du sems pa po/ /de rnams kye rdo rje shes na/ /'grub 'gyur 'di la the tshom med/ /zhes
gsungs pa sogs la brten nas rje btsun gong ma dag gis gsal bar bshad pas

grub cing / de lta bu la gsung ngag 'chad pa'i tshe snang ba gsum gyi khrid nges par bstan mi dgos kyang / de bstan pas gzhung ji lta bzhin bkri ba'i khrid kyi kha tshang pa'i
dgos pa yod cing / gang zag des thun mong gi lam byams pa dang snying rje sogs bsgom pa la phan yon ma gtogs nyes pa 'byung ba'ang ma yin la/ dper na rgyu dbang thob
pa'i gang zag gis/ dbu ma'i lta khrid dang / zhi byed/ gcod khrid/ blo sbyong gi khrid la sogs pa nyan bsgom gnyis ka rung ba bzhin no/ des na gang zag de lta bu ma yin yang
rgyud sbyangs ba sngon du song ba'i gdul bya 'ga' zhig la snang gsum gyi sngon du dbang byas pas nyes pa med cing / dbang gi rjes su snang gsum bstan na mi legs pa'ang
ma yin par bshad do/ /yang snang gsum gyi sngon du dbang nges par dgos pa'ang ma yin te/ skal dman rim 'jug pa'i lam rim ltar na dang por 'khor ba'i nyes dmigs/ las rgyu
'bras/ 'chi ba mi rtag pa/ byams snying rje/ byang chub kyi sems sogs thun mong ba'i lam rnams kyis blo rim gyis sbyangs nas/ gzod sngags la mos shing sngags kyi snod rung
du gyur pa na dbang bskur zhing khrid ston pa ni mdo rgyud kyi lam spyi dang mi 'gal zhing gsung ngag rdo rje'i tshig rkang gi bzhugs tshul dang babs 'grigs pa dang /
der ma zad rje btsun rin po che'i grwa ston zhus lan 'di mdo rgyud spyi'i lam rim ston byed dang / gsung ngag gzhung ji lta ba bzhin gyi khrid rim dang mthun pa'i lam rim
ston byed gang yin la ngor rdzong gnyis mi mthun yang / de

gnyis gang yin la khyad par med de/ ji skad bshad pa'i khrid rim de zhus lan gsal ba der bshad pa'i lam gyi go rim dang mthun pas rje btsun gyi dgongs par snang bas so/ /de
ltar yang zhus lan de nyid las/ pha rol phyin pa'i lam gyi rim pa bshad zin pa'i 'og tu/ de tsam gyis kyang blo gros ma khengs pa'i/ /blo can sbyangs pa zab mo dag la mos/
/rdo rje 'chang dbang myur du sgrub 'dod pa/ /de la rdo rje theg pa sbyin par bya/ /zhes gsungs pa yin no/ /de ltar lugs gnyis po de'i dgongs pa len lugs 'di lta bu zhig
shes na ngor rdzong gnyis po ha cang mi mthun pa rgyab 'gal du song 'dug snyam pa'i blos dus 'da' mi dgos par 'gal med kyi gnad zab mo rtogs par 'gyur ro/ /rgyu mtshan
des na rdzong lugs kyi mi shes pa dag gis ngor pa'i lugs 'di rje btsun gong ma'i gsung dang mi mthun no zhes skur ba 'debs pa dang / ngor lugs kyi mi mkhas pa dag gis kyang
rje btsun gong ma'i bzhed pa ngor pa'i 'di kho na yin gyi rdzong pa'i lugs de sa lugs dang gtan nas mi mthun no zhes zer ba dag yod kyang / de dag ni chos spong ba'i
las su 'gro bas blo gros dang ldan pa dag gis bya ba ma yin te/ lugs de gnyis kar 'thad ldan yin par shes ldan gzu bor gnas pa'i mkhas pa dag gis mgrin gcig tu gsungs pas
so/ /de ltar yang mkhas pa'i dbang po dkon mchog lhun grub kyi gsung ngag bshad thabs kyi man ngag gsang ba sgo 'byed las 'phros pa'i dri lan zab don snying po las/ rje
btsun rdo rje 'chang chen po'i drung gi gsang ba sgo 'byed du nyams myong ma skyes

pa skyed par byed pa khrid kyi rnal 'byor la bzhi'i/ dang po gzhung ji lta ba bzhin du bkri ba'i gzhung shing la/ gzhung ji lta ba bzhin du bkri ba dngos dang / de'i gnad bsdus
nas nyams su len pa'i gdam ngag gnyis kyi/ dang po gzhi dam tshig la gnas par bya ba la gnyis/ dam tshig ma thob pa thob par byed pa dbang bskur ba dang / thob pa mi
nyams par byed pa'i phyir dam tshig gi tshogs bstan pa'o/ /dang po ni dbang chu chen mo la sogs pa gsum dang / yab yum gyi bskyed rim rgyas bsdus rnams la brten nas yab
yum gyi rdul tshon gyi dkyil 'khor du dbang bskur ba rnam par dag pa blang ba'o/ /gnyis pa la gsum gyi/ dang po bsrung ba'i dam tshig ni rtsa ltung 'khrul spong dang / gnyis
pa bza' ba'i dam tshig ni bdud rtsi ril bu sgrub pa'i man ngag dang tshogs kyi 'khor lo'i cho ga rnams bshad cing nyan pa dang / gsum pa bsten pa'i dam tshig ni/ lam
rim pa gnyis tshul bzhin du nyams su len pa ste zhes sogs dang / gnyis pa gnad bsdus te nyams su len tshul ni/ lam 'bras khrid kyi snying po ni/ /zhes sogs kyi don/ rje btsun
dam pa 'di'i dgongs pas gzhung ji lta ba bzhin bkri ba'i khrid la lugs gnyis kyi dang po 'chad pa de'i tshe thog mar dbang bskur/ de rjes dam tshig gi chos skor dang
bskyed rim yan lag dang bcas pa/ tshogs kyi 'khor lo'i cho ga rnams 'chad par gsungs pa dang / gnyis pa ni lam rim pa gnyis tshul bzhin du nyams su len pa ste zhes gsungs
pas/ khrid kyi dmigs pa rnams phyogs mthun du

gsungs pa la/ gzhung ji lta ba bzhin du bkri ba dngos su mdzad pa'i lugs gcig dang / thog mar snang ba gsum gyi khrid mdzad/ de nas dbang bskur te lta ba 'khor 'das dbyer med
sogs nas rim par gsungs pa la/ de'i gnad bsdus te nyams su len pa'i gdams ngag ces tha snyad mdzad nas/ 'og ma 'di rje btsun dam pa de nyid kyis rtsal du ston nas gnang
ba 'dra bsam pa/ bdag lta bu dad pa la nor du byed pa'i lugs gnyis ka la dad pa mi 'dor bdag gi blo la shar ba de'i tshe/ rje sa paN gyi khrid yig dkar chag kyang dngos
bstan dang sbyar nas mdzad do zhes brjod na/ rjes btsun dam pa de'i dgongs par e 'gyur/ bkri tshul phyi ma'i shlau ka gcig po'i snying po dang / gnyis las gsum byung dang
/ kun dang / bla ma'i drin ces pa'i gsung gi nus pa gong gi gnyis po la ngos e 'dzin/ mdor na shlau ka gcig po'i 'bru gnon gsal ba gcig mkhyen zhes pa ni dri ba'o zhes
dang / lan la gzhung shing dngos las brtsams pa'i dri lan dang / gnad bsdus te nyams su blang tshul las brtsams pa'i dri lan gnyis su mdzad nas/ dang po la rjes btsun dam
pa 'di'i bzhed pas gzhung ji ltar ba bzhin du bkri ba'i gzhung shing las/ gzhung shing dngos dang / de'i gnad bsdus nas nyams su len tshul gnyis su mdzad pa de'i ngos 'dzin
thog ma nyid nas rgyu dus kyi dbang bskur te dam tshig la sogs pa bstan nas/ phyis snang ba gsum la sogs pa'i khrid kyi rim pa thams cad phyogs mthun du ston pa'i lugs
gcig dang / thog mar snang ba gsum gyi khrid

bstan/ de nas dbang bskur/ de nas lta ba sogs kyi khrid ston pa'i lugs gcig ste gnyis su mdzad nas/ phyi ma rtsal du ston pa ni gtan ma yin te/ bshad tshul gong 'og gnyis po
de la de tsam gyis khyad par 'byed pa'i dmigs bsal dang don thob ci yang mi snang ba dang / spyir snang ba gsum gyi sngon du dbang bskur ba mdzad pa'i phyag len de gdul
bya'i gang zag la ltos nas byar rung ba'i skabs du ma yod kyang / de tsam gyis snang ba gsum gyi sngon du dbang bskur nges par byed dgos pa bsgrub par mi nus shing / nus
kyang 'chad tshul de rdo rje theg pa'i rgyud gzhung nas bshad pa'i skal ldan cig car ba dang / skal dman rim 'jug pa'i lam gnyis po gang yin brtags na phyogs gnyis po gang
du'ang khas len nus pa dka' bar snang zhing / gzhung ji lta ba bzhin du bkri ba'i gzhung shing gi babs dang / phyag len gyi rim pa de gnyis 'grigs pa'ang shin tu dka'
bas gzhung ji lta bzhin du bkri ba'i gzhung shing dngos la go rim nges pa can de lta bu zhig nges par dgos par mi bzhed par mchis lags/ de lta na gsang ba sgo 'byed las/
dang po nyid nas dam tshig ma thob pa thob par byed pa mngon par dbang bskur ba bshad pa ma yin nam zhe na yin mod/ des de ltar bstan pa mtha' gcig tu nges pa ma yin te/
dam tshig ma thob pa thob par byed pa la dbang gi mngon par rtogs pa brgyad dang ldan pa'i sgo nas rdul tshon gyi dkyil 'khor du smin byed kyi dbang bskur ba tshul bzhin
du bsgrub dgos pa yin la/ dbang bskur zhu ba po'i slob ma de la'ang

rigs legs par brtags te skal ldan cig car ba'i rigs can yin na thun mong ba'i lam gyis bkri ba la ma ltos par dang po nyid nas dbang bskur te lta ba la sogs pa bstan pas chog
pa yin yang / skabs 'dir gang zag skal dman rim 'jug pa bkri tshul gyi rnam gzhag gtso che bas/ de'i lugs la dbang gi sngon du thun mong ba'i lam gyis nges par bkri dgos
par dbang gi chu bo chen mo bklags pa tsam gyis kyang go bar nus pas/ snang ba gsum gyi khrid kyang gzhan don du slob ma rjes su bzung ba'i sa khongs su bsdus nas dbang
gi sngon 'gror bzhed pa yin gyi/ smin grol gnyis kyis phye ba'i phyi ma'i khongs su 'dren par mi mdzad par mchis lags/ gal te de ltar mi bzhed par dngos bstan sgra ji bzhin
pa de las gzhan ci yang bshad du med na snang ba gsum gyi khrid gang du ston gyi gsal kha ci yang med pas gsang ba sgo 'byed khas len pa dag gi lugs la snang ba gsum
gyi khrid gtan nas ston mi dgos par thal ba'i skyon du 'gyur ba ma lags sam zhes pa dang / gzhan yang snang ba gsum gyi khrid thog mar bstan nas/ de nas dbang dang dam tshig
sogs ston par gsungs pa'i khrid rim de gong ma'i gsung mang po zhig gis sgrub par mdzad rjes su/ rje btsun gong ma'i phyag len ma 'chugs pa rnams la bkri tshul de 'dra
ba zhig yod par snang yang / bar skabs su gdul bya la ltos nas dbang bskur dang po nas thob zin pa la khrid dmigs rnams phyi nas ston pa'i phyag len sgo yang phyogs nas
ston pa du ma zhig byung bar snang zhing / 'chad tshul de la snang ba gsum

gyi khrid ma bstan yang rung mod/ 'on kyang nges 'byung gi bsam pa bskul ba sogs dgos byed khyad par can du ma gzigs nas snang ba gsum yang khrid kyi kha tshang ba'i phyir
ston par mdzad pa yin gyi/ gzhung gi babs la go rim de 'dra zhig nges par dgos par bzhed pa ma yin pa 'dra lags zhes sogs dang / mdor na gzhung shing gi babs la dang por
snang ba gsum bstan nas dbang bskur te grol byed kyi lam rnams rim gyis ston pa dang / gdul bya la ltos nas ci rigs par ston du rung ba'i khyad par so sor shes na log rtog
kho nas dus 'da' mi dgos shing / thub pa'i bstan pa gces par 'dzin pa'i gang zag dam pa rnams la ngan smras 'ba' zhig byed pa'i sdig pa'i khur chen pos mi non par mchis
lags zhes gsungs shing / bdag gi bla ma mkhan chen thams cad mkhyen pa ngag dbang chos kyi grags pa'i gsung las/ snang gsum khrid kyi skyabs 'gro'i dmigs pa'i skabs/ /bla
ma bla ma'i rnam pa'am gang du bsgom/ /'ga' zhig rdo rje 'chang du bsgom zhes pa/ /phar phyin lam gyi snying por 'di 'thad dam/ /zhes pa'i dri ba mdzad nas/ de ltar 'dri
dgos pa'i rgyu mtshan du/ rdzong phyogs pa dag snang gsum khrid kyi skyabs 'gro la bla ma rdo rje 'chang du bsgom pa chos rje bla ma dam pa'i khrid yig sbas don gsal bar
de bzhin bshad pa la brten pa yin la/ de'i rgyu mtshan yang sngon la dbang bskur nas de'i rjes su snang gsum gyi khrid ston pas na skyabs 'gro'i skabs su bla ma rdo rje
'chang kye rdor du bsgom pa gzhir bzhag la/ de nyid

phyag len ma dag pa'ang ma yin te/ rje btsun gong ma'i skabs nas rgyud sbyangs ba sngon du song ba'i slob ma rnams la thog mar dbang bskur nas/ de nas snang gsum sogs khrid
kyi rim pa ston pa'ang mang du byung / yang rgyud sbyangs pa sngon du ma song ba 'ga' zhig gam sbyangs ba sngon du song ma song thun mong du tshogs pa rnams la thog mar
snang ba gsum gyi khrid rim phar phyin rang rkang la sbyar nas rgyud sbyangs te de tsam gyis chog par bzung nas sngags la mi mos pa dag la dbang mi bskur/ sngags la mos shing
rdo rje 'chang gi go 'phang myur du 'dod pa dag la dbang bskur te sngags lam gyi khrid sogs rgyas par 'chad pa da lta'i bar du ngor pa dag gi phyag len la yod cing /
grwa ston zhus lan du gsal bar 'byung ba de yin/ de ltar snga mo nas srol gnyis byung ba de mi sems par phyogs 'dzin gyi sgo nas chos spong gi las bsog pa 'ga' zhig chos
rje bla ma slob brgyud dang bcas pa la skur 'debs byed pa dang / ngor pa nang tshogs kyi lugs srol tha dad pa na yang paN chen kong ston gyis mdzad pa'i khrid yig na snang
gsum gyi skabs su bla ma rdo rje 'chang du bsgom par bshad pa dang / khyad par bdag chen rdo rje 'chang blo gros rgyal mtshan dpal bzang po brgyud 'dzin dang bcas pa snang
gsum khrid kyi skabs 'dir bla ma brgyud pa dang bcas pa rdo rje 'chang du bsgoms nas skyabs su 'gro bar mdzad pa la/ phyis kyi rang phyogs pa phal cher de ni mi 'thad
de/ snang gsum khrid 'di phar phyin lam gyi skabs yin zhing / pha rol tu phyin pa la bla ma rdo rje 'chang du bsgom pa med pa'i phyir/ des na

'di ni mi 'thad pa chen po yin no zhes ma brtags par cho nge chen po 'debs pa mang po 'dug pa'i rgyu mtshan gyis bris pa yin zhes pa dang / de'i 'og tsam du khyad par rnal
'byor dbang phyug birWa pa'i gsung ngag lam 'bras kyi lam gyi rim pa 'di skal dman rim gyis pa'i lam gyi bkri tshul kho nar 'dod pa'ang sngon gyi dam pa gong ma rnams la
skur 'debs su 'gro zhing / rang phyogs 'ga' zhig la sdang shugs kyi dmod par song bas 'di 'dra'i rigs gsung rab kyi gnad go ba rnams dang / de ma go'ang las 'bras la 'dzem
bag byed pa rnams kyis mi gsung ba zhu/ chos kyi spyan ldan ngor chen dkon mchog lhun grub kyis/ snang gsum sngon du dbang skur ba/ /nges par dgos zhes zer ba yi/ /lam
'bras pa la 'di skad dri/ /zhes gsungs pa'i tshig gi nus pa myang shes na snang gsum gyi sngon du nges par dbang bskur ba dgos zer ba la dgag pa mdzad pa yin gyi/ spyi babs
sngon la dbang bskur nas lam 'bras kyi sngon 'gro dngos gzhi'i khrid bstan pa la dgag pa mdzad rgyu ma yin/ ngor pa rang gi lam 'bras kyi khrid 'chad tshul gyi dgongs
pa 'di grwa ston zhus lan las ji skad gsungs pa dang mthun pa yin zhing / deng sang gi gdul bya dag la bkri tshul gyi rim pa 'di legs shing skabs su babs pa yin/ de skad
du'ang ngor chen nyid kyi gsung sngar drangs pa'i 'phro las/ mdor na grwa ston zhus lan dang / /mthun pa'i nyams len khungs ma zhig /gangs can 'di na yod dam med/ /yod na
de yi mtshan gzhi 'dri/ /zhes gsungs pas kyang ngor

pa rang gi phyag len snang gsum khrid kyi rjes dbang bskur te/ de nas sngags lam gyi khrid ston par mdzad pa 'di grwa ston zhus lan gyi lung gis sgrub par mdzad pas/ deng sang
rdzong phyogs pa dag gis phyag len gyi rim pa 'di 'gog rgyu ga la yin/ des na rdzong phyogs pa'i rigs can kha cig gis rang gi phyag len tsam mthong ba'i rgyu mtshan gyis
snang gsum sngon du dbang bskur nges par byed zer ba de 'dra'ang grwa ston zhus lan dang dngos su 'gal bas sgro 'dogs kyi mthar lhung / ngor phyogs kyi ma go ba 'ga'
zhig gis kyang snang gsum sngon du dbang bskur ba gtan nas mi 'thad zer ba'ang gzhan la skur 'debs kyi mthar lhung zhing / jo lcags ma las rnal 'byor pa la/ ting nge 'dzin
la/ zhes sogs kyi rnal 'byor pa de la thun mong dang thun mong ma yin pa gnyis su gsungs 'dug pa la ji ltar 'chad/ so so nas mi shes pa dag gis rang nyid gang la zhen pa'i
phyogs bzung nas gsung rab rang bzor bkral ba 'di nyes pa che bas phyogs 'dzin a 'thas kyi las bsog pa mi rigs so zhes gsungs pa yin no/ /gsum pa sta gon la 'brel ba
yod med kyi rnam gzhag ni/ mus srad pa chen po rdo rje rgyal mtshan gyis/ sta gon 'brel ba med pa dang / /zhes pa'i rgyas bshad du/ slob ma smin byed rdul tshon gyi dkyil
'khor gcig tu thog ma'i dbang bskur tshar gcig po de rigs mod/ de'i rjes su dkyil 'khor gcig po de nyid kyi steng nas nyin re bzhin sta gon snga ma'i dngos gzhi re dang
/ dngos gzhi rting ma'i sta gon re spel nas zhu mkhan ma rdzogs kyi bar du byed

do/ /'di shin tu mi rigs pa'i rgyu mtshan smin byed rdul tshon gyi dkyil 'khor gcig tu dbang bskur gcig las lhag pa yang bskur du mi rung ste/ dkyil 'khor de la sta gon gcig
las med pa'i phyir zhes sa skya pa'i srol 'dzin gzhan thams cad 'chad la/ khyed kyi de ni bu ston gyi slob brgyud dag gi lugs yin gyis sa skya pa'i lugs min/ des na de
lta bu la gong ma'i lung yod na ston cig gal te sta gon gsum po de sngar byas pas chog ce na/ 'o na sgrub mchod sogs kyang sngar byas pa de nyid gnas pas nyi ma gzhan la
byed ci dgos zhes dang / gzhan yang rtsod pa dang rtsod lan 'ga' re bkod nas/ ngor lugs pas/ rdul tshon gyi dkyil 'khor gcig tu smin byed lan mang du byed pa 'di la ched
du rgol bar mdzad do/ /paN chen rin po che dang tshangs pa'i rigs sngags su gong du bkod pa de'i steng du gal te sta gon snga ma rnams bskyar nas byed ce na/ dkyil 'khor
bsgrubs zin nas de'i lha sta gon ji ltar byed ces dang / gzhan yang 'brel med kyi rtsod lan kha cig bkod nas/ de'i shugs la sgrub mchod rting ma rnams kyi tshe lha sta gon
byed thub pa zhig yod na/ sta gon 'brel pa med pa dang / /zhes pa'i rgol ba de bzlog thub par khas len no zhes pa rgol ba'i gsung du bkod nas so so'i lan re'ang mdzad mod/
mus srad pa chen po'i chu rgyun bzhi pa'i dpe phal cher las kho bos bkod pa de las phyi ma de dag dngos shugs gang la'ang mi snang ngo / /de dag la lan 'debs paN chen
rin po che'i rnam thar sgo brgyad par shin tu rgyas pa zhig 'byung

ba'i rkang grangs rags pa tsam brjod na/ dngos bstan rtsod phreng so so'i lan dang / zhe 'dod dgongs pa'i lan dpyis phyin pa dang gnyis su mdzad nas/ dang po la'ang rtsa ba'i
gtan tshigs ma nges pa dang / de sgrub byed kyi rigs pa mtha' ma chod pa gnyis su mdzad nas/ dang po la 'o na smin byed kyi dkyil 'khor gcig la lha sta gon gcig las med
cing / gcig po de slob ma gral gong ma de'i sta gon dang 'brel la/ gral 'og ma rnams kyis sta gon la 'brel yul gyi lha sta gon med pas na dkyil 'khor gcig tu slob ma gcig
las lhag pa la smin byed mi rung bar 'gyur la/ gal te lha sta gon gcig pu de slob ma gral 'og ma rnams kyi sta gon dang yang 'brel zer na/ dbang tshar rting ma rnams kyi
slob ma sta gon yang lha sta gon gcig pu de dang 'brel bar mtshungs pas sta gon gcig pu ji srid gnas kyi bar du dkyil 'khor yongs rdzogs gnas/ de gnas pa de srid du slob
ma sta gon gyi snod du rung ba stong tsam byung yang smin du rung ngo / yang khyed kyi zhe 'dod dbang tshar rting ma rnams la slob ma sta gon gzhi ma grub zer bar song
ba/ de ni legs par grub pas na rtsa ba'i gtan tshigs de la 'gal ma nges ma grub pa'i skyon gsum kar tshang bas ltar snang yin par gsungs/ gnyis pa sgrub byed kyi rigs pa
mtha' ma chod pa la rtsa ba'i gtan tshigs de'i rtags chos kyi 'brel pa ni lha sta gon gcig las med na slob ma sta gon yang gcig las mi rung zhes pa dang / lha sta gon gcig
las med pas gcig pu de slob ma sta gon dang po la 'brel nas rdzogs pas na/ tshar rting ma rnams

la lha sta gon dang 'brel ba med ces pa dang / lha sta gon zhig bskyar nas byed na slob ma sta gon 'brel pa srid kyang de med ces pa dang / snga ma gnas pas bskyar mi dgos
na ha cang thal ches pa rnams su song bas/ dang po la 'o na slob ma nyer lnga po re re la sta gon re re te nyer lnga yod pas lha sta gon yang nyer lnga yod dgos par 'gyur/
de mi dgos na 'brel zla dang 'brel yul grangs mnyam dgos pa dang 'gal lo/ /sta gon snga ma gnas pa de la rting ma bskyar dgos sam mi dgos/ dgos na slob ma sta gon rting
ma de lha sta gon rting ma dang 'brel bas sta gon 'brel pa yod par 'gyur/ bskyar mi dgos na sgrub mchod phyi ma rnams kyang bskyar mi dgos par 'gyur te snga ma gnas pa'i
phyir ro/ /des na dngos lan ni/ dbang tshar rting ma rnams byed pa'i tshe lha sta gon gnas pas bskyar mi dgos shing / dgos kyang skyor thabs med pa ma yin te/ sgrub mchod
dang po'i dus su sta gon gyi lha nam mkhar bteg pa de ji srid kyi bar nam mkhar bzhag nas skabs su babs pa re re'i tshe mar me gcig las gnyis mched kyi tshul du dkyil 'khor
la bcug chog pa'i phyir/ gzhan du na rang bzhin gyi gnas nas 'dir spyan drangs pa'i tshe gnas de na lha med par 'gyur ro gsungs/ gnyis pa zhe 'dod dgongs pa'i lan dpyis
phyin pa la rgol ba po'i bsam pa blangs nas nyes pa de rang la med cing gzhan la yod pa dang / rgol ba po nyes pa dang bcas par bstan pa dag tu mdzad nas/ dang po la/
rgol ba po ltar na slob ma rjes 'dzin nyer lnga la byas pa de dag

gi don du bzhengs pa'i dkyil 'khor de dang / dbang tshar rting ma bskur rgyu'i slob ma rnams la 'brel pa med pas dbang rting ma mi rung zer rgyur snang ba/ snang gsum gyi khrid
zin pa'i slob ma mang po la grangs nges med par rjes bzung byed pa grub cing / ma byas na nyes pa chen po yod pas de ltar rjes bzung byas pa de dang / de dag gi don
du bzhengs pa'i rdul tshon gyi dkyil 'khor shin tu 'brel/ sta gon bzhi po'ang go rim ji lta ba bzhin du 'brel bas/ rdul tshon gyi dkyil 'khor gcig pu de slob ma ji tsam pa
thams cad smin byed kyi dkyil 'khor du rung ba yin no zhes pa dang / rgol ba po nyes pa can du bstan pa la khas blangs 'gal ba dang / nyes pa chen po gzhan gyis gnod pa
gnyis su mdzad nas/ dang po la dbang tshar dang po byas zin pa'i rdul tshon gyi dkyil 'khor la sta gon bskyar ma dang / sgrub mchod bskyar na sta gon 'brel ba yod par 'dod
pa dang / dbang tshar rting ma mi rung bar khas len pa 'gal bar gsungs/ nyes pa chen po gzhan gyis gnod pa la rdul tshon la dbang tshar gcig las mi rung na ras bris la'ang
mi rung bar 'gyur/ ras bris smin byed ma yin pa la de ltar rung ba dang / gzhan du spyan 'dren du btub pas de gnyis mi mtshungs she na/ rdul tshon la'ang smin byed ma
yin pa la de ltar rung zhing / de ring gi rdul tshon mi dmigs par byas rjes sang gi rdul tshon la de ltar rung bar 'gyur ro/ mdor na rdul tshon dang ras bris gang yin kyang
rung / slob ma smin byed du rung mi rung ni slob ma dang dkyil 'khor de la 'brel pa yod med la thug de'ang dbang

gi mngon par rtogs pa mtha' dag tshang ma tshang la thug de tshang ba'ang rang don du bzhengs pa'i dkyil 'khor de la dgos pa'i yo byad rnams slob dpon la sbyar ba nas bzung
mngon par rtogs pa bshad tshod rnams tshang na ras bris kyang smin byed du 'gro ba ni dbang chu'i dgongs pa dang / de ma tshang na rdul tshon yang smin byed du mi 'gro ba
ni chos rje pa'i dgongs pa'o/ /nges pa'i don du blos bslangs dang tshon rtsi las grub pa sogs ni dmigs pa'i rkyen tsam yin gyi/ smin byed kyi dkyil 'khor dngos ni ye shes
las grub pa nyid gtso bo yin no zhes sogs gsungs so/ /yang tshar chen chos kyi rgyal po'i rdo rje 'khrul 'khor gyi zegs ma las/ smra ba gsum pa nub dang po las lha/ bum
pa sta gon byas pa'i nub de kho na la slob ma sta gon byed kyi/ nub phyi ma phan chod kyi rdul tshon gyi dkyil 'khor dang 'brel bar slob ma sta gon bya mi rung ste/ de'i
dus kyi slob ma sta gon dang sta gon snga ma gsum la 'brel pa med pa'i phyir zer ro zhes khas blangs bkod nas/ lan dngos la de ltar na nub phyi ma rnams la sgrub mchod
kyang mi rung bar 'gyur te/ de dus kyi dngos gzhi'i sgrub mchod la sta gon snga ma gsum dgos pa gang zhig de med par ma zad de dang 'brel pa tsam yang med pa'i phyir/ gzhan
yang dkyil 'khor gcig tu dbang lan gcig las bskur du mi rung na ras bris la'ang mtshungs shing / rje btsun chen po'i gzhan phan bdud rtsir nub drug gi bar du rdul tshon
gyi dkyil 'khor du sbrel nas dbang bskur ba bshad pa sogs gnod byed mtha' yas so/ /des na rdul

tshon gyi dkyil 'khor gcig tu dbang lan mang du bskur ba sa skya pa'i lugs min/ bu ston pa'i slob brgyud dag gi lugs yin zer ba rje btsun chen po ngor pa dang bzhed pa gcig
pa 'dug pas sa skya pa'i khyu nas 'bud kyang bu ston pa'i slob brgyud du 'ong don med pas thugs dran bsten pa zhu zhes nyams ldan dang bcas gsungs so/ yang mkhas pa'i dbang
po dkon mchog lhun grub kyis tshangs pa'i rig sngags su mgo mtshungs dang / rnal ma'i lan gnyis su mdzad nas/ dang po la/ 'o na smin byed kyi dbang tshar re la gzhi bsnyen
dang sa chog sogs zhal dang 'dra ba'i cho ga'i gzhi chen po mtha' dag tshar re bya dgos par 'gyur te/ smin byed re la sta gon re byed dgos pa gang zhig brgyad po de
smin byed la dgos pa'i cho ga yin par mtshungs pa'i phyir/ mi mtshungs te bsnyen pa kha gso tsam dang / dkyil 'khor gyi khang pa rnying par sa chog ma byas kyang rung bar
bshad pas so snyam na/ 'o na sngar byas zin pa'i gzhi bsnyen dang / sa chog rnams dang / da lta'i slob ma'i don du bzhengs pa'i dkyil 'khor la 'brel pa de med pas na/ gzhi
bsnyen 'brel pa med pa dang / /sa chog 'brel pa med pa dang / /zhes pa'i nyes pa re'ang 'byung ngo zhes pa dang / gzhan yang rdul tshon gyi dkyil 'khor gcig tu slob ma
gcig las gzhan la dbang bskur du mi rung bar 'gyur ba'i gnod byed paN chen gyi gsung de dang phal cher mthun pa zhig 'god par mdzad nas/ de'i rjes su yang 'brel zla'i don
slob ma la mi byed par cho ga de'i byed las la byed zer na/ 'o na sta gon dang 'jug pa'i tshe las

bum gyi bskyed chog re re dang bum chus gsang ba re re spel nas bya dgos pa dang / rin 'byung cod pan gyi dbang man chad kyi mtha' rten chu dbang re la'ang bum pa las bskyed
chog re bya dgos par 'gyur te/ cho ga tshar re dang de'i byed las re 'brel dgos pa'i phyir/ gal te bum pa sta gon dang chu dbang gi tshe bsgrubs zin pas mi dgos snyam na
de ni sta gon la'ang mtshungs so/ /de la dngos gzhi sgrub mchod kyi mtshungs pa byed pa ni blun po'i rigs pa ste mi mtshungs pa'i rgyu mtshan slob ma dbang bskur dang rang
nyid bdag 'jug len pa gnyis ka la dbang blang ba'i yul tshul bzhin du bsgrub dgos la/ de lta bu'i dkyil 'khor bsgrub pa dang / bdag 'jug len pa dang / slob ma la dbang
bskur ba gsum cho ga rigs mi mthun gzhan gyis bar ma chod par 'brel chags su dgos pas so/ /de sta gon la'ang mtshungs she na/ lha sta gon dang dngos gzhi sgrub mchod gnyis
kyi bar du lha'i rnal 'byor gzhan dang cho ga gzhan mi rung ba khyod khas long zhig ces pa dang / rdul tshon gyi dkyil 'khor gcig tu sta gon gcig las med pas dbang tshar
gcig las mi rung ba/ gzhan phan bdud rtsi las/ mdor na sta gon nub gcig dngos gzhi nub drug la lhag ma gshegs pas nub bdun du 'gro bas bdun tshigs zhes bya ba yin te
zhes gsungs pa dang 'gal gsungs shing / yang sta gon snga ma rnams bskyar nas byed na dkyil 'khor bsgrubs zin pas sta gon ji ltar byed ces pa'i dkyil 'khor sgrub pa de ci/
dngos gzhi sgrub mchod dam dkyil 'khor

bris pa gang la byed/ dang po ltar na sta gon de la ltos pa'i dkyil 'khor bsgrubs zin pa brgya byin gyis kyang sgrub mi nus/ phyi ma ltar na ras bris kyi phyogs la sta gon
bya mi rung bar 'gyur te/ sta gon de'i sngon du ras bris de bris zin pa'i phyir dang / dkyil 'khor bris zin nas sta gon ji ltar byed ces smras na chos dang mthun pa'i lan
mi 'dug pa'i phyir zhes gsungs/ gnyis pa rnal ma'i lan la rgol ba'i bsam pa blang pa/ rang lugs nyes med du bstan pa/ rgol ba po nyes pa can du bstan pa rnams su mdzad nas/
dang po la khyod ltar na rjes bzung gi skabs kyi slob ma nyer lnga po'i don du bzhengs pa'i dkyil 'khor der nyer lnga las gzhan smin byed mi rung ste/ nyer lnga las gzhan
pa'i slob ma rnams dang dkyil 'khor de la 'brel pa med pa'i phyir dang / dngos gzhi phyi ma rnams la sta gon med pa'i phyir snyam du sems pa'o zhes gsungs/ rang lugs
nyes med du bstan pa la snang gsum gyi khrid zin pa'i slob ma mang po la grangs nges med par rjes bzung bya rung bar grub cing / slob ma de dag gi don du bzhengs pa'i dkyil
'khor dang de rnams shin tu 'brel pa dang / sa lha dang lha sta gon byas pa'i dgos pa ni/ sa phyogs der dkyil 'khor bzhengs su rung ba dang / slob ma'i ched du dkyil
'khor bris te gzhan don bya ba'i gnang ba zhu ba dang / byin gyis brlabs pa'i ched yin la/ de tsam ni sta gon gcig pu des grub/ bum pa dang slob ma sta gon yang ji tsam skabs
su babs pa'i tshe byas pas/ dbang zhu ba ji snyed pa dag la mngon par rtogs pa brgyad car tshang

bas smin byed du mi rung ba'i dogs pa skye don med la/ dkyil 'khor gcig tu smin byed gcig las mi rung bar smra ba'i sa skya pa'i srol 'dzin gzhan su zhig ces dris na ston rgyu
med/ 'ga' zhig yod na'ang de dang khyod gnyis char gang zag gcig la smin byed gcig las med par bshad pa de dkyil 'khor gcig tu smin byed gcig las mi rung bar go 'dug
pas ches blun pa yin no gsungs/ rgol ba po nyes can du bstan pa la/ khyod ltar na sgrub mchod phyi ma rnams la sta gon gyi 'brel ba med pas smin byed ma yin pa'i dbang dang
/ sgrub mchod kyang nyin zhag sbrel nas mi rung bar 'gyur/ de 'dod na gong du drangs pa'i gzhan phan bdud rtsi'i lung dang 'gal lo/ /gzhan yang dkyil 'khor gcig tu dbang
re las mi rung na deng sang gi rdo rje slob dpon dag la gsang ba chos kyi dkyil 'khor gsum po re re las med/ de dag gi tshe gang la dbang gong ma gsum tshar re las bskur
mi rung bar 'gyur la/ der ma zad ras bris kyi steng nas smin byed tshar gcig byas pa'i ras bris de'ang rdul tshon bzhin du chu bor spyan 'dren pa'am rgyas btab ste dben
par 'jog pa sogs bya rigs par 'gyur/ gal te de la sta gon bskyar bas rung snyam na de rdul tshon la ci'i phyir mi mtshungs/ legs par brtags na ras bris dang / sa 'dir dkyil
'khor bri bar bya/ /zhes pa'i sa gnyis la khyod 'dod pa'i 'brel ba de med pas ras bris su sgrub mchod kyang mi rung bar 'dod dgos/ de rung na ni/ dkyil 'khor 'brel ba
med pa dang / /zhes pa'i dogs pa'ang

'jug go /ma yin te dkyil 'khor bri zhes pa ting nge 'dzin gyi dkyil 'khor la'ang rung snyam na/ kho bo cag la rung yang khyed la 'gal te dkyil 'khor bris zin nas sta gon bskyar
thabs med pas so/ /de ltar na'ang rdul tshon gyi dkyil 'khor gcig tu smin byed tshar mang po rung ba'i gong ma'i gsung bstan dgos zer na/ de mi rung ba'i lung khyed
kyis bstan dgos/ des na 'di rigs dkyil chog dag las dbang tshar re bskur ba'i tshul las mi 'byung bas dngos bstan de las gzhan bya ma shes/ bla ma mkhas pa'i mthong ba brgyud
pa'i phyag len yang med pas byis pa'i blos chu la brgal ma nus pa'i mun sprul la khyad nor du bzung ba yin gsungs so/ /de'i don bsdus don brgyad pa las/ de lta yin na
rje rtse mos/ /mdzad pa'i Dombhi dkyil chog las/ /sgrub mchod nyi ma lngar byas nas/ /sta gon gcig la dngos gzhi gnyis/ /mdzad pa'i dngos gzhi dang po la/ /rab gnas dang
ni gnyis pa la/ /slob ma dbang skur byed do zhes/ /gsal bar gsungs pa ma shes par/ /gong ma'i chos rnams 'gegs par zad/ /rtse mo 'gegs pa'i sa skya pa'i/ /rjes 'brangs
rnying pa gang nas byon/ /rje btsun chen pos dus mtha' ma'i/ /sta gon gcig la dngos gzhi drug /byed par bshad pa'i phyi ma lnga/ 'brel med yin phyir mi rung bar/ /rjes 'brangs
tha shal khyed 'dod dam/ /rje btsun dgag pa'i sa skya pa/ /rnying pa de 'dra gad mo'i gnas/ /dkyil 'khor gcig tu dbang bskur ba/ /gcig las nam yang mi rung na/ /ras
bris bzhengs pa don re chung / /sta gon

bskyar nas rung zhe na/ /dkyil 'khor bsgrubs nas sta gon ni/ /ji ltar byed ces khyed nyid kyis/ /gzhan la smras pa de brjed dam/ /slob dpon lus kyi dkyil 'khor ni/ /gcig las
med phyir lus dkyil du/ /dbang bskur slob dpon tshe gang la/ /gcig las byed du mi rung bar/ /gzhung bshad mkhas rlom khyed 'dod dam/ /de lta na ni lam 'bras kyang / tshar
gcig nyid las mi rung bar/ /thal ba 'di la 'dod lan thob/ /mdor na 'di 'dra'i grub mtha' ni/ /mthong ba brgyud pa'i phyag len gyis/ /brgyan pa'i slob dpon ma bsten par/
/dkyil chog rnams kyi tshig rigs la/ /thug phrad byas pa'i gtam du snang / /zhes kyang gsungs so/ /de ltar rgyas par gsungs pa dag gi lan la mkhan chen bzang bkras pas
snyan brgyud 'khrul sel las/ tshangs pa'i rig sngags las byung ba'i mgo mtshungs kyi rigs pa rnams brjod pa'i rjes su/ 'o na smin byed tshar re la/ /slob ma sta gon tshar
re dang / /'jug cing dbang bskur len pa sogs/ /tshar re dgos na bsnyen sogs brgyad/ /tshar re dgos sogs sgrub byed kun/ /ri bong tshang log cis mi 'gyur/ /sgrub mchod la
sogs bar ma chad/ /dgos na dbang chur sgrub mchod dang / /'jug pa'i bar du sbyin sreg sogs/ /gsungs pa ma mthong de nyid bstan/ /zhes pa dang / yang tshangs pa'i rig sngags
las rnal ma'i lan gsungs tshul bkod pa'i rjes su/ sta gon dang po gnyis po de/ /tshar re byas pa'i dgos pa des/ /dbang bskur phyi ma kun 'grub na/ /bdag

mdun 'jug pa bum sgrub sogs/ /kun kyang tshar res dbang bskur kun/ /'grub par 'gyur te dgos pa mtshungs/ /khyed la'ang slob ma sta gon dang / /dngos gzhi grangs mnyam dgos
pa'i phyir/ /rin 'byung man la bum chog re/ /dgos pa mtshungs shing rdul tshon gyi/ /dkyil 'khor gcig tu gshin po la/ /dbang bzhi nub drug bskur ba'i rjes/ /gshegs gsol dgos
ltar lus dkyil gsum/ /gshegs gsol dgos pa'i rigs pa mtshungs/ /gshegs gsol rdul tshon gzhir bzhag nas/ /drug gam gcig kyang de bzhin yin/ /zhes pa dang / yang tshangs
pa'i rig sngags su ras bris dang rdul tshon du dbang tshar gcig las rung mi rung gi mtshungs pa mdzad pa bkod pa'i rjes su/ ras bris dkyil 'khor gcig nyid du/ /dbang bskur
yang yang rung ba ltar/ /rdul tshon yang yang 'degs 'jog sogs/ /shes na khyod ni rdzu 'phrul che/ /sa 'dir dkyil 'khor sogs kyi don/ /bsgrub bya yin gyis sgrub byed min/
/mdor na brgya phrag brgal ba la/ /dmigs nas sta gon gcig nyid kyis/ /dngos gzhi du ma rung gyur na/ /'o na sta gon gcig nyid kyis/ tshe gang go chod 'gyur ba sogs/ /ha
cang thal phyir log pa yin/ /rdul tshon dkyil 'khor gcig nyid du/ /lus rten gcig la zhag drug bar/ /dbang bskur rung gis zhag bdun nas/ /dkyil 'khor gsar du 'dri dgos na/
/lus rten 'phos pa'i rigs pa yis/ /de 'dra'i dkyil 'khor gcig nyid du/ /dbang tshan tha dad gyur pa la/ /dbang bskur min zhing dkyil 'khor yang / /tha dad

dgos pa smyon med grub/ /'di yis khyed kyi grub mtha' de'i/ /ngan tshang thams cad brtol ba yin/ /zhes gsungs/ yang sgyi chu ba buddha shrI'i yang lan nor bu'i phreng bar tshangs
pa'i rig sngags kyi mgo mtshungs kyi lan rnams la lan 'debs gang yang ma mdzad la/ rnal ma'i lan gyi rang lugs nyes med du bstan pa rnams kyi yang lan du/ 'di ni rgya
bod kyi rdo rje 'dzin pa rnams la med pa'i grub mtha' ste/ khyod kyi dbang bskur phyi ma rnams la bdag bskyed kyang mi dgos par 'gyur te/ bdag bskyed byas pa'i dgos pa
ni bdag nyid lhar bskyed pa yin la/ de tsam gyis skabs don bdag bskyed gcig pu des grub zin par mtshungs pa'i phyir zhes pa dang / de bzhin du mdun bskyed kyi dgos pa dbang
len pa'i dmigs rten dang / mchod pa'i dgos pa bsod nams kyi tshogs gsog pa dang / bdag 'jug gi dgos pa dam tshig nyes pa bsal nas slob ma byin gyis brlabs pa'i phyir
dang / bum pa sta gon gyi dgos pa dbang bskur ba'i phyir rnams yin la/ dgos pa de dag mdun bskyed sogs de dag dang po de rnams kyis grub zin pas/ dbang phyi ma rnams la
mdun bskyed sogs mi dgos par 'gyur ro zhes mtshungs pa brjod nas/ skabs don grub kyang cho ga kha lag tshang ba'i phyir yin zer na sa lha sta gon la'ang ci'i phyir mi mtshungs/
gal te dngos gzhi'i sngon 'gro gtor ma nas mjug gi bya ba'i bar cho ga tshar gcig yin pas mi mtshungs snyam na/ dbang gi chos brgyad po de dag cho ga tshar gcig yin
cing / rjes bzung bsnyen pa sa chog

gsum ni cho ga de'i yan lag yin pas dbang bskur ba man chad du mi dgos la/ lhag ma lnga ni sbyor dngos rjes gsum tshang ba'i cho ga tshar gcig yin pas dus thams cad du mtshungs
so/ /gzhan yang tshe stod la sta gon tshar gcig byas pas khyod rang gi tshe ril po dbang bskur ba'i sta gon gyi go chod par 'gyur te/ khyod rang gi sta gon byas pa'i
skabs don de dag sta gon gcig pu des 'grub pa'i phyir dang / rdul tshon gyi dkyil 'khor gcig gis slob ma brgya stong grangs med pa smin gyi 'dug pa'i phyir ro/ /yang dkyil
'khor de dang tshogs de dag 'brel ba'i phyir zhes pa'i don ci/ tshogs de dag gi don du bzhengs pas zer na/ rdul tshon gyi dkyil 'khor des sems can thams cad smin par gyis
shig ces gsungs/ yang tshangs pa'i rigs sngags su ras bris dang rdul tshon gnyis dkyil 'khor gcig tu smin byed tshar mang po rung mi rung gi mtshungs pa brjod nas/ dbang
bskur tshar re la sta gon tshar re dgos pa'i lung bstan dgos zhes sogs kyi lan du/ ras bris dang rdul tshon mtshungs pa ma yin te/ ras bris kyi dkyil 'khor gcig nyid
du sbyor dngos rjes gsum tshang ba'i cho ga re byas nas/ slar yang de bzhin du byas pas dbang tshan mi gcig pa mang du smin pa mngon sum du mthong na/ khyod kyis rdul tshon
gyi dkyil 'khor du ras bris ltar gyis shig kho bos khyod grub pa thob par khas blangs so/ /dbang gi rgya gzhung bod gzhung thams cad dbang tshar re sta gon tshar re dgos
pa'i bshad pa dang lag len kho na yin na sems rnal du phob cig kye rdo rje'i ras bris

dang rdul tshon du dbang bskur ba la sta gon mi dgos zer zhing lag len du byed pa khyod min su yang ma byung ngo / /des na rdul tshon gyi dkyil 'khor kho na smin byed du 'dod
pa grub pa'i mthar byas pa 'di dang / dad pa'i rjes 'brang gi slob tshogs mang ba 'di dang / rdul tshon yang nas yang du 'dri mi nus pa'i las sla 'di gsum gyis rdo rje
theg pa'i bstan pa rmang nas zhig pa ma mkhyen pa'i rdo rje slob dpon mang du mthong ste dbang lam gyi rtsa ba yin pas skal ldan dag zon gyis shig ces gsungs so/ /yang tshangs
pa'i rigs sngags su dkyil 'khor sgrub pa dang bdag 'jug dang dbang gsum gyi bar du cho ga rigs mi mthun gzhan gyis bar ma chod pa dgos pa dang / sta gon dang dngos
gzhi sgrub mchod la de mi dgos par gsungs pa'i lan du/ de ltar na slob dpon rin po ches dkyil 'khor sgrub cing mchod pa'i cho ga'o/ /rgyas pa'i sbyin sreg byed na bar 'dir
sbyin sreg gi cho ga las 'byung ba ltar sbyin sreg bya'o/ /gal te rab tu gnas pa byed pa yin yang de'i tshe rab gnas kyi sta gon bya'o/ /gal te dkyil 'khor nub gsum pa'i
lugs su byed na yang de'i nub mo rab gnas kyi sta gon byas la phyi nyin/ snga dro rab gnas kyi dngos gzhi dang rgyas pa'i sbyin sreg byas la/ de'i nub mo slob dpon bdag
nyid 'jug cing dbang blang ba dang slob ma gzhug cing dbang bskur ba'i bar du bya'o/ /gal te rab tu gnas pa la sogs pa mi byed de/ dkyil 'khor nub gsum par yang mi byed
na de ltar sgrub cing mchod pa'i rjes la slob dpon bdag nyid 'jug cing dbang bskur

bar bya ste de'i cho ga ni zhes gsungs na/ rab gnas sbyin sreg sogs dang dkyil 'khor nub gsum pa sogs kyi 'jug pa ma shar bar/ rang nyid sgrub mchod bdag 'jug dbang bskur ba
gsum bar ma chad par byas pa blo yul du bzhag nas/ dbang chu chen mo tshar gcig kyang ma bklags par sa skya pa'i bstan 'dzin du khas blangs te 'chad rtsod rtsom gsum gyi
khur 'khur ba ngo mtshar che'o/ /des na rje ngor chen nyid ni las rgyu 'bras la shin tu brtsi bar grags na 'di lta bu'i rtsing chos la grub mthar byas nas bla ma mkhas
pa'i phyag len mthong brgyud du smra zhing yi ge ris su bris pa 'dis rje btsun sa skya pa'i bstan pa 'jig cing dad ldan mang po bslu ba dang ngor pa chen po'i zhabs ri rtse
nas drangs pa kho bos mthong ngo zhes gsungs so/ /de ltar ngor rdzong gnyis kyi bzhed pa mi 'dra ba de dag las rdzong lugs kyi dgongs pa'i snying po slob ma sta gon sta
gon gzhan gsum dang 'brel chags su ma byung na slob ma sta gon gyi cho ga de cho ga rnam dag tu mi 'gyur zhing / slob ma sta gon rnam dag ma byas pa la dngos gzhi bskur
du mi rung la/ rdul tshon gyi dkyil 'khor gcig tu lha sta gon tshar gcig las med cing / gcig pu de dang tshar rting ma'i slob ma sta gon 'brel chags su ma byung bas dbang
yang tshar gcig las mi rung ba yin zhes pa dang / ngor pa'i bzhed pa ni lha sta gon byas pa'i dgos pa gzhan don byed par gnang ba zhu ba yin pas de nyid ni lha sta gon
gcig pu des grub pas/ lha sta gon gcig pu de dang slob ma sta gon nges par 'brel chags su dgos pa'i tshad ldan gyi lung med

pas rdul tshon gyi dkyil 'khor gcig tu smin byed kyi dbang mang po mi rung ba'i don med ces par snang zhing phyag len kyang mdzad pa 'di yin la/ rang gi bsam tshod ni slob
ma smin byed la phyag len dog pa dang cho ga rgyas pa'i dbang du byas na dbang re la dbang gi mngon par rtogs pa brgyad car tshang ba re thub na shin tu legs te de dag smin
byed la dgos pa'i cho ga yongs su rdzogs pa gcig yin pas so/ /ci ste dbang re la cho ga brgyad po de yongs rdzogs re byas nas bskur ba dang / sta gon sogs sngon du byas
pa'i de dag gis go chod par byas/ slar dkyil 'khor sgrub pa man chad tsam re byas nas dbang bskur ba gnyis la phan yon gyi khyad par gang yang med na/ deng sang gi rdo
rje slob dpon phrin las shin tu che ba rnams kyis sku tshe'i stod la lha sta gon sogs lan gcig byas te sku tshe hril po'i sta gon go chod par byas nas slar dngos gzhi sgrub
mchod nas bzung ste cho ga dag byas te dbang bskur bya rigs par 'gyur zhes rdzong lugs pa dag gsung ba 'di'ang cung zad 'jug par snang ste phan yon nam dgos nus lhag po
med pa mnyam po la cig shos cho ga zor yang bas so/ /yang phyag len yangs phyogs dang cho ga zor yang pa'i dbang du byas na slob ma mang po la dbang bskur byed pa'i tshe
bsnyen pa kha gso dang rjes bzung sa chog sogs sngon du song pa'am ma song yang rung / nub dang po la bdag bskyed zin nas sa lha sogs sta gon gsum byas/ de nyid dang 'brel
bar slob ma nyer lnga la sta gon byas/ sang nyin rdul tshon gyi dkyil 'khor bris te sgrub cing

mchod pa byas te sngon du sta gon grub pa rnams la dbang bskur/ gzhan slob ma nyer lnga pa zhig sta gon byed pa sogs slob ma ji tsam yod pa ma rdzogs kyi bar du dngos gzhi
re dang / slob ma sta gon re spel nas byas pas mi rung ba ma yin te/ lha sta gon sogs kyi dgos pa de dag sta gon gcig pu des grub pas gzhan dgos pa lhag po med cing / dbang
re la lha sta gon re nges par dgos pa'i dmigs bsal yang med la/ des na spyir btang smin byed re la cho ga brgyad car tshang ba zhig byung na legs pa yin kyang / dmigs
bsal rjes bzung ma byas pa'i slob ma la slob ma sta gon dang dbang bskur chog pa ni/ slob ma yongs su bzung ba gang / /sta gon gnas tshe med na ni/ /zhes sogs kyis bstan
pa'i de dang 'dra bas so/ /slob ma sta gon la ni mi mtshungs te slob ma sta gon la med pa la dbang gi dngos gzhi mi bya bar dmigs bsal du gsungs pa'i phyir ro/ /ji ltar zhe
na/ sta gon gnas par byas pa la/ /gal te 'ong bar ma gyur na/ /bla ma blo ldan mkhas pa yis/ /der ni slob ma gzhan mi bzung / /zhes pa 'dis so/ /rgyu mtshan des na spyir
gsung rab 'chad pa dang / lag len cho ga'i rnam gzhag sogs la spyir btang re dang / dmigs bsal gyi rnam dbye re mchog tu gces te/ mkhyen rab dbang phyug sa skya paNDi
tas/ spyir btang ba la dmigs kyi bsal/ /bstan bcos kun la mkho ba yin/ /zhes gsungs pas so/ /de ltar gnyis kyi nang nas spyir btang de bya ba'i nus pa yod bzhin du dmigs
bsal de byar mi rung / spyir btang de bya mi nus pa la

dmigs bsal de byas pas phan yon chen po yod na dmigs bsal de nges par bya rigs te/ chos rjes/ dgag bya dang ni dgos pa gnyis/ /gtso bo gang che'i lugs su thongs/ /zhes gsungs
pas so/ des na slob ma brgya stong las brgal ba sogs rab tu mang po dag tshogs pa'i tshe ngor pa'i phyag len 'di ma mdzad par slob ma nyer lnga pa re la cho ga yongs su
rdzogs pa re re smin byed tshar re la sbyar nas byas na lo dang zla ba sogs yun ring po'i bar mi rdzogs shing / de ma rdzogs na slob ma rjes ma rnams la dbang bskur ba'i
sngon la tshe'i bar chad dang / gzhan yang rkyen 'ga' zhig gis phyogs gzhan du 'gro dgos pa sogs dbang thob pa'i gegs su 'gyur ba sogs yod pas na sta gon 'brel pa med pa'i
dgag bya las dgos pa de gtso che bas so snyam la/ gzhan yang ngor rdzong gi mkhas pa de dag gi gsung la rnam dbye phye rgyu 'ga' re snang zhing / khyad par thams cad
mkhyen pa dkon mchog lhun grub kyis bsgrub cing mchod pa dang / bdag nyid 'jug pa dang / slob ma la dbang bskur ba gsum la cho ga rigs mi mthun gzhan gyis bar ma chod pa
dgos gsungs pa la/ sgyi chu ba buddha shrI'i dbang chu chen mo'i lung drangs nas de dang 'gal gsungs kyang / rgyas pa'i sbyin sreg dang rab gnas sogs skabs der byed na kye
rdor la ma brten pa ni mi rung la/ kye rdor la brten pa ni kye rdor gyi dkyil 'khor sgrub mchod kyi cho ga dang rigs mthun yin zhing / khyad par rab gnas bzang po drug
pa ni kye rdor gyi rgyud kyi bshad tshul rang yin par gsungs

pas/ cho ga rigs mi mthun yin pa'i dogs pa tsam yang med pas thams cad mkhyen pa dkon mchog lhun grub kyi gsung de dbang chu chen mo dang 'gal ba'i dogs pa cung zad kyang dgos
pa ma yin no//yang sgyi chu ba buddha shrI'i rdul tshon kho na smin byed du 'dod pa'i grub mtha' 'di dang zhes sogs gsungs kyang / ngor lugs la rdul tshon gyi dkyil 'khor
kho na smin byed kyi dkyil 'khor du mi bzhed pa'i phyir na skyon de mi 'jug la/ 'on kyang ngor lugs la gtso bor smin byed kyi dkyil 'khor rdul tshon la bzhed par snang
ba ni rje btsun gong ma'i dgongs pa ste/ de la'ang las dang po pa ma smin pa smin par byed pa la rdul tshon nyid legs pas rgyud sde thams cad las 'di nyid gtso bor gsungs
la/ de la dgongs nas bdag nyid chen pos kyang / deng sang gang zag rab 'bring kun/ /rdul tshon gyi ni dkyil 'khor du/ /dbang bskur bya bar gsung mod kyi/ /gzhan gyi smin
byed rgyud las bkag /ces gsungs pa yin no/ /gzhung 'di'i tshig zin tsam la dgongs rtse gtad nas 'brug pa padma dkar pos brtag gnyis 'chad pa rnams la dri ba mdzad pa
de'i lan gong dkar ba mkhyen brtse chos mdzad ces pas mdzad pa de la/ slar 'brug pa sprul sku nyid kyis yang lan zhig mdzad 'dug pa'i nang na/ mngon brjod bla ma'i dgongs
pa dang / grub thob gong ma'i phyag len la'ang yod 'dug pas mtha' gcig tu mi rung ba ma yin no zhes smras pa/ sdom gsum mdzad pas/ deng sang gang zag rab 'bring kun/ /rdul
tshon gyi ni dkyil 'khor du/ /dbang bskur bya bar gsungs mod kyi/ /gzhan gyi

smin byed rgyud las bkag /ces rdul tshon ma gtogs mtha' gcig tu mi rung bar gsungs pa dang 'gal lo zhes dang / smin byed rdul tshon gyi dkyil 'khor du mtha' gcig tu dgos par
gsungs pa dang / de las gzhan rgyud las bkag gsungs pa'i rgyud de sa skya pa thams cad la logs nas ston par rigs so zhes phyogs snga ma'i bzhed pa ma longs pa'i gsung mang
du 'god par mdzad do/ /de la/ deng sang gang zag rab 'bring kun/ /zhes sogs kyis smin byed kyi dbang rdul tshon gyi dkyil 'khor kho nar bya dgos pa bstan pa min te/ kho
bo cag gi lugs la ras bris su'ang smin byed rung bar bzhed pas so/ /de ltar yang rje btsun rtse mo'i dbang chu chen mo las/ ras bris la brten pa'i lugs 'di ni bde mchog
a bhi dha na la brten/ slob dpon rdo rje dril bu pa dang dga' rab rdo rje la sogs pas gsungs/ deng sang rgya gar na'ang cho ga phal cher 'di la byed la/ bla ma gong ma
rnams kyang skabs su phyag len 'di la mdzad pas lugs 'di ha cang mi legs pa ma yin no zhes gsungs pa yin la/ des na gzhung de'i don ni deng sang so so skye bo'i gang zag
dbang po rab 'bring mtha' ma kun/ so so skye bo'i rdo rje slob dpon gyis smin par byed pa la gtso bor rdul tshon gyi ni dkyil 'khor du dbang bskur bya bar rgyud sde las gsung
mod kyi/ de las gzhan phag mo brda bzhi'i dbang dang / sprul pa'i dkyil 'khor du so skye smin pa rgyud las bkag ste tshul de lta bu rgyud sde las ci yang gsungs pa med
pa'i phyir zhes pa yin la/ gtso bor rdul tshon bya

bar rgyud sde las gsung te/ spyi rgyud las/ rnam dpyad dang po sa gzhi bzung / /zhes dang / brtag gnyis las/ gsar pa legs par bkal ba dang / /shin tu tshad ma mdzes pa yi/
/srad bu shes rab can gyis gdab/ /zhes dang / rdul tshon dam pa'i tshon dang ni/ /zhes sogs so so skye bo'i rdo rje slob dpon gyis slob ma smin par byed pa'i dbang du byas
nas sa brtag bslang sbyang gsum dang / thig gdab tshul sogs dang rin po che lnga'i phye ma la sogs pa rdul tshon gyi dbye ba gsungs pa yin gyis/ sprul pa'i dkyil 'khor
du dbang bskur ba na de dag gis dgos pa med pa'i phyir/ gzhan gyi smin byed ces sogs kyi gzhan gyi smin byed de phag mo brda bzhi sogs la ngos 'dzin pa ni/ chos rje nyid
kyi sdom gsum rang mchan na/ gzhan gyi smin byed rgyud las bkag /ces pa 'di'i mchan bur/ phag mo la sogs pa zhes gsungs yod pas de ltar du 'chad pa yin la/ khyed kyi 'ol
tshod kyis ras bris kyi dkyil 'khor sogs la 'dod pa ni rgyus med kyi rgyus gtam mo/ /der ma zad gzhung nyid kyi 'phros dang yang 'grigs te/ deng sang rdo rje phag mo yis/
byin rlabs dbang bskur yin zhes zer/ zhes phyogs snga bkod nas/ 'di 'dra rgyud sde las ma gsungs/ /bstan bcos rnams las bshad pa med/ /ces sogs lung rigs du ma'i sgo nas
'gog par mdzad pa'i log chos rnams dang / gzhan yang / kha cig gang zag dbang po rab/ /smin byed phag mo'i byin rlabs yin/ /zhes sogs smin byed ma yin pa smin byed du 'dod
pa dang / la la slob dpon gyis sprul

pa'i dkyil 'khor sprul nus shing / slob mas blta nus pa'i tshe dbang bya ba yin gyi/ de las gzhan du deng sang dbang bskur du mi rung zer ba sogs gang du bskur ba'i dkyil 'khor
la 'khrul pa yod pa rnams chabs gcig tu 'gog pa la/ deng sang zhes sogs 'byung bas so/ /des na khyed kyis de las gzhan rgyud las bkag gsungs pa'i rgyud de sa skya pa
thams cad logs nas ston par 'os so gsung ba dang / khyed nyid kyis rjes zhugs sangs rgyas rdo rje bas kyang / gzhan gyi smin byed gang yin dang / /de bkag pa yis lung khungs
dang / /'gegs pa'i rgyu mtshan tshad thub rnams/ /smra mkhas nyin skar bas kyang dkon/ /zhes zer zlos byed mod kyang de ni rang gis ma go bas gzhan gyis kyang go ba
med snyam pa'am/ gzhan dag go ba dag gis bshad kyang rang gi blo la gsal ba de dang ma mthun pas na 'dis kyang ma go 'dug snyam pa sogs log pa'i shes pas yid drangs pa'i
nyes par zad do/ /de lta min na kho bo cag ni/ gzhan gyi smin byed rgyud las bkag /ces 'byung ba'i gzhan gyi smin byed ni sngar bshad pa ltar yin la/ de nyid bkag pa'i lung
khungs ni rgyud sde thams cad yin te/ khyed cag dag 'dod pa'i phag mo brda bzhi'i dbang bya ba de dang / gzhan yang so so skye bo'i rdo rje slob dpon gyis sprul pa'i dkyil
'khor du dbang bskur ba sogs smin byed kyi dbang du rgyud sde gang du'ang bshad pa med pa'i phyir/ 'gegs pa'i rgyu mtshan ni/ rdo rje phag mo'i byin rlabs la/ /sdom
pa gsum ldan byar mi rung / /phyi nang rten 'brel

'grigs mi 'gyur/ /sku bzhi'i sa bon thebs mi nus/ /de phyir 'di ni byin rlabs tsam/ /yin gyis smin par byed pa min/ /zhes gsal bar gsungs pa 'dis phag mo'i byin rlabs smin
byed du 'gegs pa'i rgyu mtshan bstan pa yin la/ so so skye bo'i rdo rje slob dpon gyis so so skye bo'i slob ma sprul pa'i dkyil 'khor du smin par byed pa 'gog pa'i rgyu mtshan
ni de lta bu'i rdo rje slob dpon gyis sprul pa'i dkyil 'khor ston mi nus shing / slob mas blta yang mi nus pas na de 'dra'i rdo rje slob dpon gyis dkyil 'khor de lta
bur de lta bu'i slob ma smin pa mi rung zhes pa yin no/ /de ltar dpyis phyin par 'doms kyang khyed la ni tshad thub tu 'gro ba ches dka' ste gzu bor gnas pa'i thugs dang
mi ldan pas so/ /rgyu mtshan de dag gi phyir na sprul sku mchog padma dkar po rjes 'brangs dang bcas pa'i gsung de dag ni phyogs snga ma longs pa'i sun 'byin te phyogs
snga'i nam ma langs par dgag sgrub kyi nyi ma shar ba zhes pa der snang ngo / /de bas na padma dkar po khyed rang gi brtag gnyis 'chad pa po rnams la dri bar/ mchog dbang
gsum la dkyil 'khor bsgoms pas rung / /bum pa'i dbang la de lta mi rung ba'i/ /rgyud lung ci yod med na smin byed dbang / /rdul tshon nyid du 'gyur zhes smras kyang ci/
/zhes pa dang / gzhan yang rdul tshon rang mtha' cig tu mi dgos zhes thugs snyung snyung mo'i gsung yang yang phebs 'dug pa de'i khongs de na ras bris sogs dang rdul tshon
la smin byed du rung mi rung gi khyad par cung zad tsam yang med snyam pa zhig yod snang ba/ khyad par med na slob

dpon rtse mo'i lugs 'di ha cang mi legs pa ma yin no zhes rdul tshon las ras bris la brten pa 'di cung zad mi legs pa yin par bshad cing / de la khyed rtsi dogs med na'ang
/ slob dpon dza ya se nas/ rdul tshon bri bar ma nus na/ /dkyil 'khor dang mnyam ras la ni/ /nges par bcom ldan he ru ka /phyag rgya'i tshogs dang bcas pa bri/ /zhes pa 'dis
cho ga rgyas par nus na legs pas rdul tshon bya la/ mi nus na ras bris la brten pas kyang rung zhes bstan pa ma yin nam/ de min na 'o na/ rdul tshon bri bar ma nus na/
/zhes pa'i tshig gi nus pa ji ltar 'chad/ de gnyis la khyad par yod na kho bo cag gi lugs la'ang rgyud sde rnams las rdul tshon gtso bor gsungs pas thub na rdul tshon ka
legs shing / ras bris su'ang mi rung ba ma yin pas spyir btang dang dmigs bsal du 'chad pa dang mthun par 'byung bas tshul de yang yang smras pa la dgos pa ci yod legs
par soms la smros shig de dag ni cung zad 'phros pa'o/ /bzhi pa slob dpon gyi dbang la grangs nges yod med kyi rnam gzhag la rje mus srad pa chen pos chu rgyun bzhi par/
slob dpon grangs nges med pa dang / zhes pa'i rgyas bshad du/ kha cig rdo rje slob dpon gyis dbang gi skabs su slob ma der 'dug pa thams cad la dus gcig tu slob dpon gyi
dbang byed pa shin tu mi rigs te/ slob dpon rin po che'i 'grel lugs kyi dbang chu las/ gsol btab kyi rjes su/ de nas slob dpon gyis tshogs pa la dbang bskur bar bya ba yin
te/ slob dpon snying rje chen po

yis/ /slob ma dam pa snying rje can/ /sngags dang rgyud rnams 'dzin pa po/ /gcig ni nan tan bskyed de bzung / /slob ma re re la dbang bzhi cig car ram rim can du bskur bar
bya ba yin pas gzhan bkye la/ ji skad du bshad pa'i dbang stegs kyi steng du slob ma'i gtso bor gyur pa sngar dngos grub kyi rdo rje brtul zhugs kyi skabs su bstan pa'i rdo
rje sems dpa'i phyag rgya chen pos bzhag la dbang bskur bar bya'o zhes dang / khyad par du man ngag lugs kyi dbang chu chen mo las/ slob dpon dbang gi gsol btab kyi rjes
su/ de nas slob ma gcig dbang stegs kyi steng du bzhag la rdo rje 'chang chen po'i rnam par bsam zhes pa dang / su pra tiShThas me tog gtor ba'i rjes su/ de ltar slob
ma re re nas rdzogs pa dang / slob ma rnams la dus gcig tu de kho na nyid bstan par bya ste zhes gsungs pa rnams ma mthong ngam ci/ gang bkag pa de nan gyis sgrub pa la brtson
par byed par zad do zhes gsungs nas/ ngor pa dag nyer lnga po thams cad la rdo rje slob dpon gyis dbang dus gcig tu bskur ba'i phyag len mdzad pa la rgol bar mdzad
do/ /rgol ba'i gsung bkod pa 'di la rnam thar sgo brgyad pa sogs su snying po blangs nas bkod pas gong gi de dang tshig rigs mi mthun pa re 'byung yang / 'dir ni chu rgyun
bzhi pa rang las ji skad 'byung ba bzhin bkod pa yin la/ de ltar mus srad pa chen pos brgal zhing brtags pa de'i lan du/ paN chen rin po che'i rnam thar sgo brgyad par
tshogs pa la rdo rje slob dpon gyis dbang bskur ba nyes can yin na kun gyis sel dgos par bstan pa

dang / dgos pa'i dbang gis de ltar mdzad pas dgag bya mang po khegs par bstan pa dang / slob ma slob dpon gyis skal ba can la phyag len de nges par byed dgos par bshad pa dang
gsum du mdzad nas/ dang po la slob ma smin byed kyi rig pa'i dbang lnga bskur ma thag slob dpon gyis dbang byed pa 'di dbang chu chen mo dang 'gal ba ma yin mod/ khyed
kyis 'gal bar go nas de'i dgongs pa bzhin byed na/ rjes 'dzin gyi tshe lus longs spyod gang yod mi 'bul na rjes 'dzin mi byed/ tshe 'di don du gnyer na slob ma sta gon
mi byed/ sems ma bskyed pa dang ye shes ma phebs pa dkyil 'khor du mi 'jug pa sogs khungs thub kyi bshad tshod thams cad khyed kyis phyag len du khel ba yod dam/ yod na mngon
sum dang 'gal/ med na ma bshad pa thams cad nan gyis byed dam zhes gsungs/ gnyis pa la/ slob dpon gyi dbang bskur tshul 'di cis kyang byed dgos pa grub mtha' la ma byas
pas/ dam bca' med pa la lung 'gal brjod pa mkhas pa'i lugs min/ spyir btang la slob dpon gyi dbang don du mi gnyer ba dag bkye dgos par bshad kyang / nged kyi bla ma'i
dbang gral du de 'dra ma byung / don du gnyer bzhin phud na dgag bya cir 'gyur/ dgos pa ni ma mtha' mtshan brjod kyi lung tsam zhig len pa la'ang slob dpon gyi dbang mi
dgos sam/ slob ma nyer lnga po thams cad dbang de don du gnyer mnyam la 'ga' zhig smad de phud na/ slob mas slob dpon la khong khro sogs kyis dgag bya cir 'gyur/ slob dpon
'phrin las chung ngu dag

gis re re nas dbang stegs la 'god par nus kyang / 'phrin las rlabs po che dag la dgos pa gzhan du ma 'byung ngo gsungs/ gsum pa la/ bod 'dir thun mong gi dbang drug po tsam
thob pa rnams kyis bla med kyi rgyud mtha' dag nyan rung pas/ slob dpon gyi dbang gi snod du'ang rung / 'o na bla med kyi rgyud nyan pa la slob dpon gyi dbang mi dgos sam
zhe na/ bla med rigs drug gi rgyud dngos su nyan pa dang lta ba la lha dang dkyil 'khor sogs kyi de kho na nyid shes dgos/ des na 'phags yul lta bu na rgyud sde bzhi'i
gdul bya so sor nges pa dang / bla med kyi gdul bya la'ang dbang gong ma don du gnyer mi gnyer so sor nges pa yod pas/ de dag la dkyil 'khor la 'jug pa tsam dang / slob ma'i
dbang tsam dang / bum dbang tsam bskur nas 'gyes mi 'gyes kyi dbye ba yod kyi/ rdo rje'i rigs can gcig tu gyur pa la de ltar med do/ /de'i tshe re re nas byas pa'i dgos
pa dbang stegs kyi dkyil 'khor gcig las med pas de'i don dang / de kho na nyid 'chad pa'i tshe dbang stegs la 'jog mi dgos pas thams cad bkug pa yin gyi/ dgos pa gzhan
med la/ 'o na rdo rje theg pa'i snod rung thams cad de'i slob dpon gyi 'os su nges sam zhe na/ slob dpon gyi dbang la dgos pa gnyis te/ bskyed rim gyi dbang du byas pa'i
rgyud mtha' dag la thos bsam sgom gsum byed pa'i don dang / de'i 'og tu chos 'chad pa dang / bgegs gzhom pa dang / dbang gong ma la 'jug pa'i don no/ /dang po de slob dpon
gyi dbang dngos tsam gyis 'grub/ gnyis pa de dag

la chos 'chad pa'i rjes gnang la sogs pa dgos so/ de'i phyir na slob ma dang slob dpon gyi dbang mtshan mo gcig la bskur ba'i phyag len byas pas 'ga' zhig gi bsam pa la slob
gnyer dang bsnyen sgrub byed ma dgos par rdo rje slob dpon du song byung ngo snyam pa'i dwogs pa de'ang khegs so/ /rdzogs rim gyi chos 'chad pa'i slob dpon du 'gro ba la
ni dbang gong ma thob dgos shing / de'ang dbang rnon la dbang bzhi cig car du bskur bas chog kyang / dbang chu las ni rtul 'bring gi dbang du mdzad do zhes gsungs/ yang
tshar chen gyis rdo rje'i 'khrul 'khor gyi zegs ma las/ smra ba bzhi pa slob dpon gyi dbang la grangs nges med pa'i sgrub byed dus gcig la nyer lnga la bskur ba'i phyir
zer bar snang ba/ de ltar na slob dpon gyi dbang la grangs nges yod par thal/ dus gcig la nyer lnga las lhag pa la mi bskur ba'i phyir/ khyab pa tshad grub/ rtags gsal dngos/
'khor gsum/ slob dpon gyi dbang la dbang stegs kyi steng du gcig bsgrengs su bzhag nas bskur dgos snyam na/ ngor pa yang dbang stegs gcig gi steng du slob ma gnyis gsum
la sogs pa dus gcig tu 'jog par mi bzhed cing / dkyus ma la lag len bde ba'i dbang du byas nas so sor ting nge 'dzin gyi dbang stegs bskyed pa la bzhag nas slob dpon
gyi dbang bskur bar mdzad la rgyas par na spyi rgyud las/ bla mas slob ma gcig pu ni/ /dkyil 'khor dag tu dbang bskur bya/ /mkhas pas cig car slob ma gnyis/ /dbang bskur
bar ni yongs mi bya/ /gnyis sam

gsum mam bzhi yang rung / /bla mas dbang bskur bya ba ni/ /yo byad gsar pa gzhan rnams kyi/ /thams cad so so so sor bya/ /zhes dang / dbang bskur don du dkyil 'khor ni/ /bye
ma dkar pos bri bar bya/ /dkyil 'khor dag dang rjes mthun par/ /stegs bu gru bzhi byas nas su/ /de yi dbus su tshon sna lngas/ /padma yongs su rdzogs pa bri/ /zhes sogs
gsungs pa'i don/ rje btsun gong ma'i yi ge las 'byung ba'i phyag len dbang stegs kyi dkyil 'khor mtshan nyid tshang ba'i steng du ji skad bshad pa'i yo byad yongs su rdzogs
pa'i chig bsgrengs su rdo rje slob dpon gyi dbang bskur ba'i phyag len shin tu rgyas pa'ang byed pas/ khyed kyi padma 'dab brgyad kyi ri mo tsam gyi steng du slob dpon
gyi dbang bskur ba la de tsam gyi nga rgyal gyis nyam thag pas ngal ba lhur len par zad do zhes gsungs la/ yang thams cad mkhyen pa dkon mchog lhun grub kyis tshangs pa'i
rig sngags su/ rnam dbye spyir bstan pa dang / nges gzung med kyang nyes med du bstan pa/rgol ba po nyid nyes pa chen pos non pa dang don tshan gsum du mdzad nas/ dang
po la tshig rigs cung zad ma gtogs gong du bkod pa'i paN chen gyi lan 'debs don tshan dang po ji lta ba bzhin gsungs la/ gnyis pa la spyir dbang bskur tshul la rim gyis
pa dang cig car ba gnyis las/ snga ma ni gang zag tha ma gtso bor bzung pa dang / lag len spros pa che ba'i skabs yin pas/ de'i tshe dbang stegs dngos su bris nas der slob
ma re re nas bskur ba gtso bor gsungs/ phyi ma la dbang stegs yod med kyi bye brag

gis slob dpon gyi dbang bskur tshul gnyis ka mdzad cing / phyag len de gnyis ka kho bo cag la'ang yod mod/ phyi ma gtso bor mdzad pa ni slob dpon la slob mas khro ba dang /
slob dpon 'phrin las chen po la dgos pa gzhan yod pa sogs dgag dgos kyi yin tshul paN chen gyi gsung ji lta ba bzhin gsungs nas/ de lta na'ang dbang chu dang mi 'gal te/
der ni dngos bstan dbang rim can pa'i dbang du mdzad pa'i phyir ro gsungs/ don tshan gsum pa la rgol ba'i lag len de lung dang mi mthun pa dang / rigs pa dang 'gal tshul
gnyis su mdzad nas/ dang po la/ dbang chu gnyis kyi dngos bstan ltar byed na bka' srol 'di la dbang gong ma gsum yang slob ma re re nas bya dgos te/ slob dpon rin po che'i
'grel pa lugs kyi dkyil chog las/ slob ma re re la dbang bzhi cig car ram rim can du bskur bar bya ba yin pas zhes dang / man ngag lugs kyi dbang chu las/ de la rab mtshan
gcig la dbang bzhi po 'di rdzogs par bskur na dbang gi mtha' rten yang tha dad du byed do/ /de'ang bum dbang gi mtha' rten rjes gnang / gsang dbang gi lung bstan/ shes
rab ye shes kyi dbugs dbyung / dbang bzhi pa'i mtha' rten gzengs bstod do/ /de dag kyang slob ma re re nas rdzogs par bskur ba'i lugs yin no zhes bshad pa'i phyir ro/
des na dbang gong ma gsum ma thob na rdzogs rim dang 'brel pa'i nyams len rnams nyams su len mi rung la/ ljon shing las slob dpon gyi dbang rdzogs par thob nas mchog thun
mong gi mngon

rtogs mtha' dag nyams su blang rung bar gsungs pas/ lugs 'di la slob dpon gyi dbang ni dbang bzhi char la ngos 'dzin pa yin cing / bde mchog sogs la ni mi mtshungs te/ de dag
las ni yo ga dang sgo bstun nas dam tshig gsum sbyin pa la slob dpon gyi dbang du bshad pas so/ /de la dgongs nas sa chen gyis bde mchog dkyil chog las brtul zhugs kyi
dbang song nas slob ma'i rigs can rnams bkye ste slob dpon gyi 'os su gyur pa gcig la dam tshig gsum mtha' rten dang bcas pa byin nas slar thams cad la gong ma gsum bskur
ba'am/ yang na brtul zhugs kyi rjes la thams cad la thun mong du gong ma gsum bskur nas/ phyis slob dpon gyi 'os su gyur pa dag la dam tshig gsum 'khor dang bcas pa sbyin
par gsungs pa yin no/ /des na khyed kyi lag len de ni bde kye gnyis so sor ma phyed cing / dbang chu gnyis po gang gi dbang skur tshul dang mi mthun la/ nub gcig la dbang
bzhi rdzogs par slob ma re re nas bskur ba dang / gcig car du bskur ba'i lugs gnyis ka yod pa ni sngar gyi dbang chu chen mo'i lung de'i dngos shugs kyis bstan pa yin
gsungs/ rgol ba'i lag len rigs pa dang 'gal ba la/ slob dpon gyi dbang de nyer lnga tshun gyi slob ma ji tsam yod pa la cig car rung bar thal/ slob dpon gyi dbang de dngos
gzhi'i dbang yin/ dngos gzhi'i grangs nges sta gon dang / sta gon gyi grangs rjes bzung la ltos pa ni gang zhig nyer lnga tshun gyi grangs zung du ma gyur pa du ma cig
car du rjes su 'dzin rung ba'i phyir/ rtags

gsal khas blang / khyab pa mkhas pa'i mdun sar dris shig ces gsungs so/ /de dag gi don bsdus don brgyad pa las/ rdo rje slob dpon dbang bskur gyi/ /slob ma grangs nges bya
dgos pa/ /gsang ba spyi rgyud la thug na/ /gsang ba spyi rgyud bya rgyud yin/ /bya rgyud rnams las slob dpon dang / /slob ma'i dbang gi bzlas phye ba'i/ /rdo rje slob dpon
dbang skur ba'i/ /don dang tha snyad gnyis ka med/ /khyad gzhi med pa'i khyad chos mtshar/ /rje btsun gong mas de drangs pa/ /rung mthun lung du drangs pa yin/ /dper na
rtsa ltung bcu bzhi yi/ /lung sbyor mdo nas mdzad pa bzhin/ /rung mthun lung dang bshad pa'i khungs/ /nor ba shin tu bzhad gad che/ /spyi rgyud dgongs pa chos dbyings ltar/
/zab cing shin tu rtogs dka' ba/ /tshig tsam 'don pa lhur byed pa/ /khyed kyis re zhig rtogs mi nus/ /shes par 'dod na mkhas pa bsten/ /nges bzung can gyi bskur tshul
de/ /byed na dbang gong dngos gzhi yang / /de lta'i tshul gyis bskur dgos pa/ /skabs 'dir gong ma bzhed gyur na/ /khyed la tshul de yod min pas/ /ngal ba'i 'bras med glang
chen khur/ /gzhan du mchog dbang rnam pa gsum/ /slob ma'i dbang du khas longs shig /ces gsungs so/ de dag gi lan du mkhan chen bzang bkras pa'i snyan brgyud 'khrul sel
las/ tshangs ba'i rig sngags kyi bzhed pa bkod pa'i rjes su/ bshad tshod thams cad kun gyi min/ /zer ba ngan 'gran phal pa'i lugs/ /'phrin las chen po'i sla chos kyis/ /dbang
bskur

blun po bslu ba de/ /dam pa rnams ni sdom gsum las/ /mdor na chos kyis ci byed soms/ /sangs rgyas byed na chos bzhin gyis/ /gsungs pa'i snying gtam yid la gcags/ /zhes pa dang
/ slob dpon dbang bskur dbang chu yi/ /dngos bstan yin par gnyis ka mthun/ /dbang chu gnyis dang 'gal ba ci/ /slob dpon dbang ni dus gcig la/ /khas len dgos pa chos grags
kyis/ /nan gyis khyod 'di 'dod ces pa/ /gsal bar dbang phyug spyod pa yin/ /ji skad gsungs pa de 'drar shes/ /mdor na tshig rkang gsum po'i don/ /dbang chu'i dngos bstan
yin pa la/ /ji skad smras pa'i sun 'byin rnams/ /slob dpon dgag pa kho nar song / /de 'dra ngor pa chen po yang / /bzhed par dka' zhing snyom las can/ /rjes 'brang 'ga'
yis brdzun sgrib byas/ /mkhas pas slan chad ma byed cig /ces gsungs shing / yang sgyi chu ba buddha shrI'i nor bu'i phreng bar tshangs pa'i rig sngags kyi bzhed pa rags
rim bkod pa'i rjes su/ des ni khyod jo bo bzang ba'i nang du bgrang bar bya ba yin la zhes tshangs pa'i rig sngags las bden lan mdzad pa lta bur gsungs nas/ rnam pa gcig
tu na slob dpon rin po ches dbang bskur ba de yang sangs rgyas nas brgyud pa ma chad pa/ sngon gyi las kyi cho ga mthong ba/ cho ga la mkhas pa byin rlabs dang ldan pa
sbyang gzhi sbyong byed ngo 'phrod pa/ /cho ga gang byed rdzogs par thob pa byas pa cig dgos kyi/ dbang bskur byas kyang yid brtan mi rung ba/ ci yin gtol med pa/ blun po
bslu ba 'dra ba zhes pa ni thugs la 'dzem

bag mdzad dgos pa'i rigs so/ /dbang gong ma gsum yang re re nas bskur dgos zhes dbang chu'i lung 'dren par byed mod/ de ni rig sngags mkhan po nyid rang gzugs ston par mdzad
pa'o/ /slob 'khor nyung ba la 'phrin las chung bar byas mod/ kho bo cag gis khas blang bar bya'o zhes gsungs so/ /de ltar ngor rdzong gnyis kyi dgongs pa'i snying po ni
rdo rje slob dpon gyi dbang la grangs nges phyag len du mdzad mi mdzad tsam ma gtogs don gyi ngo bo phal cher mthun par byung bas rnam dbye bya rgyu'ang / ngor lugs kyi
lan 'debs dag las rdo rje slob dpon gyi dbang la grangs nges dgos pa bshad tshod yin kyang dgag dgos kyi dbang gis grangs nges med par bskur ba la nyes pa chen po med tshul
bshad pa de nyid ltar yin no// //lnga pa dbang rdzas la yongs dag yod med kyi rnam gzhag la/ mus srad pa chen pos rnam bshad chu rgyun bzhi par/ dbang rdzas yongs dag
yod med dang / /zhes pa 'di/ lus dkyil 'byung khungs med pa dang / /zhes pa'i rjes su 'byung zhing / rgyas bshad kyi skabs su'ang go rim de bzhin du gsungs la/ tshar chen
gyi rdo rje'i 'khrul 'khor gyi zegs mar/ rim pa de ltar du lan 'debs mdzad kyang / paN chen rin po che'i rnam thar sgo brgyad par/ go rim de bzlog ste bkod nas/ lan 'debs
kyang bzlog pa'i rim pa de bzhin du mdzad cing / de ltar tshangs pa'i rig sngags dang de'i don bsdus don brgyad par yang 'byung la/ tshul de bzhin du mkhan chen bzang bkras
pa dang sgyi chu ba'i yang lan rnams su yang

'byung bas/ 'dir yang dbang rdzas yongs dag med pa dang / /zhes sogs yar blangs te bkod na de'ang chu rgyun bzhi par tshig rkang de'i rgyas bshad du yang gzhan dag rdo rje
brtul zhugs dang slob dpon gyi dbang rdzas la bskyed chog mi 'dod pa ni mi 'thad de/ rje btsun gyis mdzad pa'i lam dus kyi dbang gi yi ge las/ thun mong gi dbang drug rdo
rje slob dpon gyi dbang dang bdun ka'i bdag dang dbang rdzas yongs su dag pa bzhis byin gyis brlabs dgos te/ de'ang dam tshig pa ni rgyu dus kyi dbang dang mi 'dra ste pho
brang lnga'i gtso bor 'pho/ rdo rje 'chang yang zhal gcig phyag gnyis par 'pho/ lhag ma rnams ni rgyu dus kyi dbang dang khyad par med do zhes gsungs pa dang dngos su
'gal lo zhes rgol bar mdzad do/ /de'i lan la paN chen gyi rnam thar sgo brgyad par dngos bstan gyi don rgol tshul rtsings par bstan pa dang / zhe 'dod kyi lan 'phros bcas
dang don tshan gnyis su mdzad nas/ dang po la brtul zhugs dang slob dpon gyi dbang rdzas la bskyed chog nges par dgos na/ de dus kyi bum pa la'ang dgos la/ de la gong du
byin rlabs byas zin ma nyams pas zer na rdo rje la'ang mtshungs/ bum pa chu dbang gi thun mong ma yin pa'i dbang rdzas yin pas she na/ rdo rje'ang 'od dpag med kyi'o/ /de
dang 'di'i dbang rdzas tha dad do zhe na/ 'di'i dbang rdzas logs pa zhig 'tshol lam/ sngar gyi de med par byed/ brtul zhugs dang slob dpon gyi tshe'ang bdag dang dbang
rdzas gnyis ka la dag pa bzhi tshang dgos na rdor sems nyid mi dmigs par byas nas/ slar yang de nyid kyi

bskyed chog rgyas par byed dam/ brtul zhugs kyi tshe sbyang gzhi stong par sbyong ngo zhe na/ de'i sbyang gzhi dang slob ma'i gzhi mthun gang la byed/ khyad par slob dpon gyi
tshe bdag dang dbang rdzas kyi bdag de dbang stegs la 'jog kha de'am zhag zin pa de yin/ de gnyis ji ltar yang thog mar mi dmigs par ma btang ba'i yongs dag bzhi mi srid/
btang na rdor sems med par byed dgos/ byin gyis brlabs tshul rgyu dus dang 'dra na dbang rdzas la dag pa bzhi zin nas slob ma la dbang bskur mi dgos sam/ dbang rdzas
dag pa bzhis sgrub pa'i tshe rdo rje mi dmigs par byas nas lhar bskyed pa zhu ba las rdo rjer gyur pa zhig slob ma la ster mi dgos sam/ yin na rdo rje'i dbang bskur tshul
du song gi slob dpon gyis der ma song / dril bu la'ang de dang 'dra zhing / slob dpon gyi skabs su phyag rgya'ang dbang rdzas kyi gtso bor mi 'dod dam zhes gsungs/ /don
tshan gnyis pa la/ rje btsun gyis gzhan rnams rgyu dus dang 'dra'o zhes pas rgyu lam gnyis ka'i brtul zhugs dang slob dpon gyi dbang la yongs dag bzhi tshang mi dgos par
grub ste/ slob dpon rin po che'i dbang chu gnyis ka las stong pa'i ngang las hU~M las rdo rjer bskyed ces pa yod kyi/ lhar bskyed pa mi snang bas de med par yongs dag bzhi
ji ltar tshang / gal te rdo rje'i de kho na nyid rdzogs par bskyed nas zhes pas dag pa bzhi 'thon snyam na/ yongs dag bzhi la rdo rje'i de kho na nyid du su yang mi bzhed/
nges don gyi rdo rje ni sangs rgyas thams cad tshang ba'i rdo rje sems dpar/ 'di de sangs

rgyas thams cad de/ /zhes sogs kyis ngo sprod la/ /'di ni mdo tsam yin la/ rdor dril gnyis ka'i de nyid gsal po ni slob dpon gyi tshe ston pa de'o/ 'o na bdun ka'i skabs su
dbang rdzas dag pa bzhis byin gyis brlabs par bshad pas/ dbang phyi ma gnyis kyi tshe dbang rdzas kyi dag pa bzhi gang zhe na lam dus su ni rdor dril gnyis po de ltar byin
gyis brlabs ma thag pa de lha'i bdag nyid la so so'i de nyid tshang bar ngo sprad nas byin pa'i mos pa las 'os med/ rgyu dus su mtshan gcig la bdun ka bskur ba'i tshe
gong ma dang 'dra la/ brtul zhugs dang slob dpon gyi bar du lo zlas chod pa'i tshe slob ma dbang stegs la bzhag rjes rig dbang slob dpon dbang gi yan lag tu bskur nas dam
tshig gsum ster dgos pas dbang rdzas la yongs dag bzhi grub la/ rje btsun gyis slob dpon gyi dbang rdzas la dag pa bzhi mi dgos sam snyam pa'i dogs pa dang / de sel byed
gsungs pa'ang de yin la/ brtul zhugs kyi tshe dogs pa dang de sel byed gsungs pa ni/ rdo rje'i dbang ni gong du zin/ 'dir de ster ba ni gzhan zhig go snyam pa de sel byed
du gong gi rdo rje de slob ma'i lag na yod pa slob dpon gyis blangs te byin gyis brlabs nas slob ma'i sems kyi dri ma 'khrud par byed pa'i phyir zhes so/ /khyed kyis ni
rje btsun gyi lam dus kyi yi ge des rtse mo'i dbang chu gnyis bkag ces par song zhes gsungs la/ 'di dag ni paN chen gyis gsung mang po rnams ha cang bsdus pa rang ma yin
par snying po bkod pa yin pas/ rnam thar sgo brgyad pa'i tshig rigs dang ma mthun no snyam pa bya

mi rigs so/ yang tshar chen chos kyi rgyal po'i rdo rje'i 'khrul 'khor gyi zegs ma las/ 'o na brtul zhugs dang slob dpon gyi dbang rdzas la yan lag bzhi rdzogs kyi bskyed chog
dgos par thal/ rje btsun gyis dgos par gsungs pa'i phyir/ 'dod na mi dgos par thal/ rje btsun gyis mi dgos par gsungs pa'i phyir te/ 'di skabs kyi lam dus kyi dbang dang
rgyu dus kyi dbang lha dam tshig pa bskyed pa'i rgyas bsdus tsam ma gtogs gzhan khyad par med par gsal bar gsungs pa'i phyir dang / rgyud dus kyi dbang la de ltar mi
dgos pa rje btsun rtse mo'i dbang chu dang 'phags pa rin po che'i bdag 'jug gnyis las gsal bar bshad cing / der ma zad gong ma'i yi ge chos rje bla ma/ theg chen chos rje
sogs sus kyang khyed 'dod pa ltar gyi bskyed chog ye ma gsungs so/ /des na rje btsun gyis bdag dang dbang rdzas la yan lag bzhi rdzogs kyi bskyed chog dgos par gsungs pa
gtso che ba la dgongs pa yin gyis re re nas khyab mtha' 'dzin pa ma yin no/ de yin na ming dbang la dbang rdzas nges par dgos pa dang / deng sang lag len la rdo rje dril
bu spyi bor bzung nas ming dbang bskur dus kyang dbang rdzas de la bskyed chog sus kyang mi byed pa sogs la thugs gzhib mdzad pa zhu zhes gsungs la/ mkhas pa'i dbang po
dkon mchog lhun grub kyis tshangs pa'i rig sngags su dngos bstan gyi rgol tshul ma shes pas rje btsun la skur pa btab par bstan pa dang / zhe 'dod kyi lan btab ste rgol ba
po nyes pa can du bstan pa dang gnyis

su mdzad nas gsungs pa'i don gyi snying po ci longs bgyis nas bkod na/ de'ang don tshan dang po la dbang bdun char gyi dbang rdzas la yongs dag bzhi nges par dgos par rje btsun
bzhed na/ mi bskyod pa la yongs dag mdzad nas/ rin 'byung cod pan man chad la mi bskyod pa'i nga rgyal gyis dbang bskur chog pa/ gur gyi/ rdo rje sems dpas dbang bskur
bya/ /zhes pa'i don du/ rje btsun nyid kyis bshad pa dang nang 'gal zhing / rtse mo'i dbang chu gnyis char las/ rig pa'i dbang 'di rnams la slob dpon bdag nyid mi bskyod
pa'i rnal 'byor kho nas kyang rung ngo zhes pa 'di rje btsun gyi gsung des bkag par khas len dgos pas/ rje btsun nyid nang 'gal gsung ba dang / rtse mo 'gegs pa por sgrub
pas rje btsun la skur ba btab par song gsungs la/ don tshan gnyis pa la'ang yongs dag bzhi ngos bzung ste rang lugs nyes med du bsgrub pa dang / rgol ba'i rdor dril gyi
de nyid nor bar bstan pa gnyis su mdzad nas/ dang po la/ spyir 'khor gsum yongs dag bzhis byin gyis brlabs zhes gsungs pa'i 'khor gsum ni slob dpon slob ma dbang rdzas
gsum yin la/ yongs dag bzhi ni bsnyen pa/ nyer sgrub/ sgrub pa/ sgrub chen dang bzhi yin cing / de la rgyas bsdus bzhi las/ rgyas pa dkyil 'khor yongs rdzogs kho na la sbyor
bar gsungs pa dang / 'bring po ni ji skad bshad pa bzhin yin la/ bsdus pa'i dang po ni/ skye mched byin gyis mi rlobs par sku gsung thugs byin gyis brlabs pa dang /
dbang mi bskur bar dbu rgyan rang chas can du sgrub pa'i

yan lag bzhi dang / bsdus pa phyi ma ni dam tshig sems dpa' dbu rgyan rang chas can du skad cig las bskyed pa rnams yin par ljon shing las bshad do/ /de ltar na 'grel pa lugs
kyi brtul zhugs dang slob dpon gyi dbang rdzas la drangs ma thag pa'i bskyed chog 'bring po de sbyar ba yin zhing / man ngag lugs kyi de gnyis la bsdus pa phyi ma de sbyar
ba yin te/ dang po la rdor dril gyi lha thams cad la yan lag bzhi rdzogs dngos su mdzad pa'i phyir dang / phyi ma la rdo rje la lha nyi shu rtsa brgyad dang / dril bu
lha nyi shu rtsa gsum skad cig gis bskyed pa'i phyag len de gnyis so sor mdzad pa'i phyir ro/ 'o na bskyed chog phyi ma de la yan lag bar pa gnyis dngos su med pas bzhi
rdzogs su mi rung ngam snyam na/ de ni rje btsun sku mched la klan kar 'gyur la/ des na rje btsun gyi gsung de dang kho bo cag gi phyag len la mi mthun pa cung zad kyang
med cing / man ngag lugs la bskyed tshul de tsam gyis chog pa ni/ dbang chu las brtul zhugs kyi tshe rdo rje mi dmigs te stong pa'i ngang las hU~M yongs su gyur pa las rdo
rjer bskyed la/ de la de bzhin gshegs pa lnga dang / yum lnga dang / sems dpa' brgyad dang / lha mo la sogs pa rdo rje'i de kho na ltar yongs su rdzogs par mos pa bskyed
la zhes dang / de la dam tshig gsum byin pa ni rdo rje lag tu blangs la/ hU~M las rdor dril gnyis de kho na nyid rdzogs par dran pas lha'i rnal 'byor mos pa bskyed la
zhes dang / dril bu blangs la a'i yi ge las dril bu'i de kho na nyid rdzogs par dran pas dril bur bskyed la zhes

'byung gi bzhi rdzogs dngos su bya dgos pa ma gsungs pas bstan pa yin la/ de kho na nyid rdzogs par dran pas zhes pa des bzhi rdzogs dngos su bya dgos par bstan snyam na/ rdor
dril gyi yongs dag bzhi rdor dril gyi de kho na nyid la 'chad pa'i dpyod ldan su zhig 'byung legs par soms shig gsungs par mdzad la/ gnyis pa la khyed kyis brtul zhugs
dang slob dpon gyi dbang rdzas la yongs dag bzhi byed pa de khyed rang gi bla ma kun rgyal ba'i kye rdor dkyil chog ltar byed na dkyil chog der ni rdor dril gnyis rdor
sems yab yum du bskyed nas/ de zhu ba las rdo rje de ster bar bshad la/ de ni dbang chu las rdo rje la rigs lnga sogs bskyed par bshad pa dang 'gal bas bka' srol gnyis po
gang la'ang mi rung / gal te 'grel lugs kyi dbang chu las sa chog la kha 'phangs pa bzhin no snyam na/ slob dpon rin po che'i 'grel lugs kyi dbang chu las rdor dril la lha
rigs lnga sogs bskyed pa'i sa chog la kha 'phangs mdzad/ khyod kyis sa chog gi skabs su kha 'phangs kyi lha de rnams ma bskyed par rdo rje 'od dpag med dang / dril bu
don yod grub par bskyed pas nor ba yin la/ yang rje btsun gyis mdzad pa'i de kho na nyid kyi yi ge de la khungs su 'dod na/ de ni rtse mo'i sambu Ta'i TIka chen dang mi mthun
pas rngog lugs pa zhig gi byas kyi/ rje btsun gyis mdzad pa ma yin la/ ji ltar mi mthun snyam na/ yi ge der rtse dgu pa ni dam tshig rdo rje/ rtsa lnga pa ye shes kyi
rdo rje zhes 'byung ba dang / TIka chen las rdo rje mkha' 'gror rtse dgu pa ye shes kyi rdo rje rtse lnga pa dam tshig gi rdo rje zhes

'byung bas zhes sogs gsungs pas dngos su 'gal zhing / rtse dgu pa'i lha 'god tshul yang mi mthun te/ yi ge der steng gi rwa dgu'i phyogs kyi bzhi rigs bzhi/ mtshams kyi bzhi
yum bzhi/ dbus nam mkha' kun bzang / 'og gi dgu ye shes lnga/ tshad med bzhi zhes 'byung / TIka chen las/ steng gi rwa brgyad byang chub sems dpa' brgyad de padma'i phyag
dang / byams pa dang zhes sogs dang / 'og gi rwa brgyad ni lha mo brgyad de rdo rje lcags kyu zhags pa ma zhes sogs dang / dbus kyi rwa ni rdo rje rnam par snang mdzad
do zhes bshad pas so/ /de bzhin du mi nyag pradznyA dzA la'i sampu Ta'i rnam bshad du yang TIka chen dang mthun pa kho na 'byung gi yi ge de dang mthun pa mi 'byung la/
bla ma 'ga' zhig rje btsun gyis mdzad nges pa'i yi ge zhig kyang yod nges pas btsal dgos gsungs kyang / bla ma spyil sgom gyi lam 'bras kyi yig cha las/ rje pa'i zhal nas
rdo rje dang / dril bu dang / phreng ba'i de nyid gcig byed par bsam pa la ma grub ces 'byung bas brtsal yang ngal ba tsam du zad do zhes gsungs so/ /de'i don bsdus don
brgyad pa las kyang / brtul zhugs slob dpon dbang bskur gyi/ /dbang rdzas yongs dag bsdus pa yi/ /nam yang bskyed du mi rung ba'i/ /gong ma'i lung khungs ci zhig yod/ /khyed
dag yongs dag ci ltar byed/ /rje btsun gong mas ma bshad kyang / /cho ga gsum bskyed sogs sbyor na/ /mngon byang lnga las bskyed rung zhes/ /bshad na khyed cag ci zhig
smra/ /khyed kyi tshad mar khas blangs pa'i/ /rdo rje dril

bu'i de nyid las/ /bshad pa'i lha yi bskyed tshul dang / /dbang chu nas bshad lha de dag /shar nub ri bzhin ring du gyur/ /de gnyis 'gal spong ji ltar byed/ /khyed kyi bla
mas mdzad pa yi/ /dkyil chog dpag bsam ljon shing las/ /bshad pa'i rdor dril bskyed chog dang / /rje btsun rtse mo'i dbang chu gnyis/ /snang mun bzhin du 'gal bar gyur/ /bka'
srol gnyis la de mi rung / /gal te de ltar bya rung bar/ /bshad pa'i gong ma'i lung yod na/ kho bo khyed kyi rjes su 'brangs/ /de phyir ston pa'i dus la babs/ /zhes
gsungs so/ /de rnams kyi yang lan du mkhan chen bzang bkras pa'i snyan brgyud 'khrul sel las/ slob dpon slob ma dbang rdzas gsum/ /rigs lngar bskyed pa 'dra ba'i mu/ /mi
bskyod me tog phog pa'i lha/ /rigs lngar bskyed pa mi 'dra'i mu/ /slob ma de bzhin dang mtha' gnyis/ /rigs lnga so sor bskyed pa dang / /dang po mi bskyod phyi ma gnyis/
/rigs lngar bskyed pa gnyis min mur/ /mkhas pas bshad ltar thun mong dang / /lam dus bskyed chog thun mong min/ /yang na rgyu lam khyad par yin/ /de 'dra 'gal 'dod blo gros
rtsing / /de phyir lam dus khyab mtha' 'dzin/ /zhes pa dang / rnam snang dbang rdzas med pa dang / /phyi ma gnyis la'ang gzhi med pas/ /mi 'gal brdzun zog ma yin nam/
/rang nyes slob dpon ma bkod cig /rdor dril bskyed chog de 'dra ba/ /man ngag med pa'i 'ol tshod tsam/ /lam dus dbang gi yig chung dang / /khyed kyi lam dus mi 'gal na/ /dngos
bstan min par yongs su grags/

/shugs bstan sgrub byed smra na yang / /rang bzo min pa khyed la med/ /dpyad na 'khrul par shes bzhin du/ /da dung phal cher re dogs byed/ /ces gsungs la/ yang sgyi chu ba
buddha shrI'i nor bu'i phreng bar/ lam dus dbang gi yi ge de/ /dgos med gcig la gsungs bar thal/ /bum pa'i dbang bskur bdun pa la/ /'khor gsum yongs dag med pa'i phyir/ /rje
btsun nang 'gal gsungs pa dang / /sku mched gnyis kyang 'gal bar thal/ /rdo rje gur gyi gzhung don des/ /'khor gsum yongs dag bkag pa'i phyir/ /'khor gsum yongs dag ces
bya ba/ /chu dbang kho na yin par thal/ /dbang bskur phyi ma gsum po la/ /'khor gsum yongs dag med pa'i phyir/ /rdo rje gur gyi gzhung don dang / /slob dpon rtse mo'i
dbang chu de/ /khyed kyi dgag bya yin par thal/ /dbang bskur bdun gyi slob dpon de/ /rigs bdun so sor 'pho ba'i phyir/ /dbang bskur bdun la khyed nyid kyang / /'khor gsum
yongs dag med par thal/ /lam dus dbang gi yi ge dang / /khyed kyi phyag len mthun pa'i phyir/ /lam dus dbang gi ye ge dang / /khyed kyi phyag len 'gal bar thal/ /dbang bskur
phyi ma gsum pa la/ /dbang rdzas yongs dag med pa'i phyir/ /man ngag lugs kyi brtul zhugs dang / /slob dpon gnyis kyi dbang rdzas la/ /bsdus pa phyi ma sbyar zhes pa/
/gyi na tsam gyi tshig tu thal/ /de la dbang rdzas med pa'i phyir/ /zhes gsungs la/ de ltar ngor rdzong gnyis rdo rje brtul zhugs kyi dbang dang / slob dpon gyi dbang

gnyis kyi dbang rdzas rdo rje dang dril bu gnyis la yongs dag bzhi'i bskyed chog dgos mi dgos kyi bshad tshul dang phyag len cung zad ma mthun par snang yang / don gyi snying
po lugs gnyis ka rje btsun gong ma'i dgongs pa dang 'gal med yin par sems te/ rje btsun gong ma'i yongs dag bzhi la rgyas 'bring bsdus gsum don gyis bshad pa'i 'bring
po'i phyogs de gtso bor rdzong lugs pa dag gis lam dus kyi dbang gi tshe'ang chu dbang sogs bdun char la sbyar nas phyag len du mdzad de/ /tshul de ni gong ma'i lung de dag
gis grub la/ ngor lugs pa rnams kyis bskyed chog rgyas 'bring bsdus gsum gyi 'bring po de 'grel pa lugs kyi brtul zhugs dang slob dpon gyi dbang rdzas la sbyar/ bsdus
pa la gnyis su phye nas phyi ma man ngag lugs kyi dbang de gnyis kyi dbang rdzas la sbyar ba yin zhing / man ngag lugs la bskyed chog de tsam gyis chog pa yang dbang chu'i
lung / brtul zhugs kyi tshe rdo rje mi dmigs te stong pa'i ngang las hU~M yongs su gyur pa las rdo rjer bskyed la zhes sogs kyis bstan par ngor lugs pa dag 'chad cing don
la'ang gnas pas so//des na phyag len rgyas bsdus tsam ma gtogs don gyi gnad la 'khrul pa'i cha lugs gnyis char du med par sems so// //drug pa lus dkyil gyi tshe 'byung
khungs kyi tshig yod med kyi rnam gzhag la/ mus srad pa chen po'i chu rgyun bzhi par tshig rigs rgyas pa tsam zhig 'byung yang / snying po blangs nas bkod pa paN chen gyi
rnam thar sgo brgyad par 'byung ba ltar bshad na/ lus dkyil 'byung khungs med pa

dang / /zhes pa'i rgyas bshad dam 'grel pa'i tshul du/ kha cig lus dkyil gyi pho brang lnga'i aM la sogs pa'i yi ge rnams lha rin 'byung la sogs pa'i sa bon du bzhag nas skyed
par byed pa mi 'thad de/ de ltar na bcos ma'i dkyil 'khor du thal ba'i phyir dang / haM dang hU~M lta bu sa bon mgo thur bstan du mi rung ba'i phyir zhes bkag nas/ ngag
'don gyi tshe aM rin chen 'byung ldan zhes sogs sbyar nas 'byung khungs kyi tshig mtha' dag med par byed do/ /'di ni mi 'thad de/ rje btsun rtse mo'i lus dkyil lung dang
sbyar bar le'u gnyis pa'i skabs su/ bhrUM la sogs pa ni pho brang lnga'i lha rnams kyi sa bon te zhes gsal bar gsungs pa dang / gzhung bshad mtha' dag gi grangs bgrangs
nas/ de thams cad las aM las dang / ha~M las zhes sogs 'byung khungs kyi tshig bshad pa dang / khyad par dpe mdzod ma dang / sga theng ma gnyis su rtsa nang gi khams las
yab dang / phyi shun gyi rtsa las yum bskyed par bshad pa dang / gnyags ma'i gsal byed lus dkyil gyi ye ger yang / /de las lte bar aM las bcom ldan 'das yon tan rnam par
dag pa rin chen 'byung ldan zhes lan cig ma yin pa yang yang gsungs pa la de ltar du smras nus pa ya mtshan no zhes rgol bar mdzad do/ /de'i lan du paN chen rin po ches
rnam thar sgo brgyad par nges don gyi go ba ma chags na phyogs gnyis ka nges med du bstan/ nges don gyi go ba zur tsam bstan pa dang don tshan gnyis su mdzad nas/ dang po
la/ las nyon gyi rnam smin du gyur pa'i rtsa khams nyid sangs

rgyas yab yum du 'chad pa'am/ rtsa khams nyid lha zhal phyag gi rnam pa can rdzas gzhan mang po bsgrub pa'i gzhir 'dod kyang rung ste/ phyogs gnyis ka'i ngos ma zin pa'i phyir
'dam kha med do/ /ji ltar zhe na las nyon gyi rnam par smin pa ni rang bzhin gyi sangs rgyas dang / glo bur rnam dag gi sangs rgyas gnyis su sus kyang sgrub mi nus pa
dang / bskyed rdzogs kyi lha gang yin kyang bsgrub gzhi zhig las bsgrub dgos na de'i mthar thug gi rtsa ba gzhi dus kyi ye shes nyid la thug dgos pa'i phyir zhes gsungs/
don tshan gnyis pa la gzhir gnas kyi dkyil 'khor bzhi la sku bzhi rang bzhin lhun grub dang / yon tan gnas 'gyur du 'byung ba gnyis gnyis su dbye ba ni/ rang bzhin rgyu
la bsam na lhun grub ste/ /mtha' yas yon tan tshogs rnams gnas 'gyur yin/ /zhes bstan pas na lus dbyibs kyi rang bzhin dang / de'i chos nyid sprul sku rang bzhin lhun grub
dang / de bzhin du gzhan gsum la'ang sbyar bas chos can dkyil 'khor bzhi po grub tsam nas de'i chos nyid sku bzhi po ngo bo dbyer med yin te/ bum pa rdzas tha dad par snang
ba bzhin dang / de'i go sa na yod pa'i nam mkha' dbyer med pa bzhin dang / ji srid bum pa lta bu'i sgrib thogs ma bsal ba de srid du/ de'i nam mkha' gzugs can gzhan
gyi go skabs mi 'byed pa de bzhin du/ ji srid shes rab kyi dbang po'i rnam smin gyi lus rtsa dang / de'i chos nyid sprul sku rang bzhin lhun grub go sa tha mi dad du gnas
pa la/ de ltar du bla mas brda sprad nas shes pa'i tshe lus dkyil ngo 'phrod pa zhes bya la/ de'i 'og tu shes rab

kyi dbang pos rnam smin gyi lus la sogs pa'i sgrib thogs bsal nas sprul sku rang bzhin lhun grub nyi ma lta bur yon tan gyi tshogs mngon du gyur pa la gnas gyur pa zhes bya'o/
de'i phyir rang bzhin rnam dag la bsams na 'byung khungs kyi tshig mi dgos la/ glo bur rnam dag la bsams na 'byung khungs kyi tshig yod par byed do/ de'ang ngag tu brjod
na rang bzhin rnam dag gi rin 'byung zhal phyag gi rnam pa can ma yin pa ni rtsa yig aM gi rnam par gnas so/ /rin 'byung zhal phyag gi rnam pa can ni aM yig las byung
ngo zhes khas len par bya zhing / /de bzhin du nga rgyal dang tshor ba'i phung po rnam par dag ces pa de la'ang rang bzhin rnam dag dang glo bur rnam dag gnyis las/ las
dang po pa'i lus dkyil gsal 'debs ba'i tshe ni snga ma dbang btsan la/ dbang gi rtogs pa brjod pa'i tshe ni phyi ma dbang btsan no gsungs so/ /yang tshar chen gyi rdo rje'i
'khrul 'khor gyi zegs ma las/ de ltar na lus dkyil gyi lha rnams sa bon las bskyed par thal/ sras don ma sogs las bskyed par gsungs pa'i phyir/ 'dod na mi bskyed par thal/
sga theng ma dang dpe mdzod ma gnyis las mi bskyed par bshad pa'i phyir/ ma grub na der thal/ lte ba'i rtsa aM yig gi rnam pa can dang / de'i nang gi khams gnyis bskyed
rim gyi skabs kyi lha'i bskyed chog gi sa bon yin pa rgya bod su'ang mi 'thad pa'i phyir/ des na slob dpon rin po che'i lung sbyor du gsungs pa'ang pho brang lnga'i gtso
bo'i sa bon tsam bstan pa yin gyi/ khyed 'dod pa ltar yin na de dag brtag gnyis nas

bshad pa'i yig 'bru lnga po de las bskyed dgos pa la/ de 'dra sus kyang ma bshad pa'i phyir ro/ /des na gnas de dag gi rtsa yig hU~M la sogs pa'i rnam par gnas pa rnams de
dang der bskyed pa las de bskyed ces brjod pa la dgongs nas aM las/ hU~M las sogs gsungs/ ngo bo rtsa yi ge'i rnam par gnas pa de nyid ka lhar bskyed rgyu yin pas/ las dang
po pa rnams go bde ba dang / blun po rnams la 'di lta bu'i log rtog skye ba dgag pa'i phyir aM rin chen 'byung ldan sogs gsal bar gsungs/ don la khyad par med pa ni gnad
kyi bshad pa yin no zhes gsungs la/ yang thams cad mkhyen pa dkon mchog lhun grub kyi tshangs pa'i rigs sngags su 'byung khungs kyi don cung zad bshad pa/ skabs don gyi
rtsod lan phye ste btab pa dang don tshan gnyis su mdzad nas/ dang po la/ khyed kyi 'byung khungs kyi tshig ces pa de sangs rgyas las chos 'byung / nyi ma las 'od zer 'byung
/ sprin las char 'byung zhes pa lta bu la 'byung khungs kyi tshig ces bshad pas/ de 'dir yang sbyar na aM las rin chen 'byung ldan 'byung zhes pa lta bur 'gyur bas/
de'i tshe aM las byung ba'i rin 'byung aM nyid las logs pa zhig 'dod dgos pa snga ma de rnams kyi rigs pas shes shing de ni skabs 'dir mi rung ste/ aM las logs su gyur pa'i
rin 'byung zhig sprul 'khor gyi dbus su bsgom pa tshad ldan sus kyang ma bshad pa'i phyir zhes sogs gsungs/ don tshan gnyis pa la'ang yin lugs kyi go ba chags pa la phyogs
gnyis mi 'gal ba dang / dang po'i las can la ngag 'don cig shos

'khrul gzhi chung ba gnyis su mdzad nas/ dang po la/ spyir rnal 'byor pa'i rten dkyil 'khor bzhi grub tsam nas sku bzhi rang bzhin lhun gyis grub pa yin pas gcig la mtshon
na sprul 'khor gyi dbus kyi aM rtsar grub tsam nas sprul sku rang bzhin lhun grub/ yi ge'i gzugs su grub tsam na longs sku/ de'i bdud rtsi grub tsam na chos sku/ thams cad
la khyab pa'i rlung grub tsam na ngo bo nyid kyi sku grub pa yin no/ /de lta bu'i lus kyi aM yig de zhal phyag gi rnam par grub pa ni rin 'byung yin la/ rin 'byung de rtsa
yi ge'i rnam par gnas pa ni sprul 'khor gyi dbus kyi aM yig go /de ltar kha sbyor dang / bde mchog rtsa rgyud las bshad la/ de bzhin du 'khor lo gzhan rnams la'ang shes
par byas la 'bras bu la zhen cing lam la zhugs pas lus kyi rtsa yig la sogs pa lhar mthong ba sogs kyi gsal snang khyad par can skyes pa'i tshe lus dkyil mthong ba zhes
bya/ mthar dkyil 'khor bzhi po de las logs su sku bzhi btsal mi dgos par yon tan gyi tshogs yar ldan du gyur pa de nyid la 'bras bu mthar thug ces bya'o/ /de lta bu'i go
ba rags pa tsam yod pa'i gang zag la aM yig las logs pa'i rin 'byung zhig bskyed chog gi sgo nas gsar du bskyed dgos pa'i dogs pa mi 'byung bas ngag 'don gang byas kyang
don la 'gal ba med gsungs/ don tshan gnyis pa la/ dang po'i las can 'ga' zhig la aM las rin 'byung zhes sogs byas na phyi dkyil ltar aM yongs su gyur pa las byung ba'i
rin 'byung zhig cho gas bskyed dgos pa'i dogs pa skye srid pas

'khrul gzhi de mi 'byung ba dang / yi ge de ltar go ba'i phyir ngag 'dod ltar mdzad pa yin gyi/ las zhes pa'i tshig de nor zhes pa'i don min pas de tsam la dgag sgrub byed
pa blo gros chung ba yin/ bshad mdzod ma dang / sga theng ma las bshad pa de kho bo cag kyang 'dod la/ de dag tu bskyed pa dang rang bzhin gyis grub pa gnyis 'gal lo snyam
na/ de ni chos lugs 'di las phyi rol du gyur pa yid srubs kyi gsang tshig snying la zhugs pa'i bshes gnyen gzhan lus la lha bskyed pa dang lus dkyil gyi khyad par ma phyed
ces sun 'byin 'phangs mkhan dag gi rjes su khyed kyang zhugs pa'o/ /'o na slob dpon rin po ches bhUM la sogs pa pho brang lnga'i sa bon du bshad pas phyi dkyil ltar lha
rnams sa bon las bskyed pa las 'os med do snyam na/ dogs pa de 'ga' zhig la skye srid pa la dgongs nas ngag 'don de ltar mdzad pa yin la/ slob dpon rin po che'i gsung
gis ni bhrUM la sogs pa pho brang lnga'i gtso bo rnams kyi sa bon du bstan gyi/ lus dkyil gyi tshe sa bon de rnams las bskyed dgos pa ma bstan no/ /'o na ci snyam na lam
dus kyi rig pa'i dbang lnga'i rigs lnga pho brang lnga'i gtso bor gnas gyur pa lta bu'i tshe rgyu dbang dang mthun par rdo rje'i cho ga las bskyed pa'am sa bon las bskyed
na bhrUM la sogs pa las bskyed ces pa yin gyi/ lus dkyil gyi tshe sa bon bhrUM sogs las bskyed pa'i don ma yin te/ de yin par khungs thub kyi gzhung bshad dag las ma bshad
pas/ sa chen gyi gsung dang 'gal ba zhig slob dpon rin po che'i dgongs par bsgrubs na slob dpon rin po che la skur

'debs su 'gro/ des na bhrUM sogs rigs lnga'i sa bon du bshad pas lus dkyil gyi lha sa bon las bskyed dgos na/ rnam bshad nyi 'od las bhrUM sogs rigs lnga'i bdag nyid du bshad
pas de dag de rnams kyi ngo bo'am bdag nyid du 'gyur la/ de ni khyed la 'gal te pho brang lnga'i dbus kyi yig 'bru rnams rigs lnga'i ngo bo las gzhan pa'i sa bon du khyod
kyis khas blangs pa'i phyir ro/ /des na slob dpon rin po che'i gsung gi don pho brang lnga'i gtso bo rnams sa bon las bskyed pa'i tshe bhrUM sogs las bskyed/ lus dkyil
gyi tshe tsaNDa lI dang mthun pa'i yi ge rnams lus dkyil gyi lhar bsgom zhes pa'i don gnyis ka tshig nyung ngus bstan pa yin pas rang gis mthong ba de kho na yin gyi/ gzhan
ni gti mug go snyam pa'i phyogs re ba'i blo de dor na legs par mngon no zhes gsungs shing / don bsdus don brgyad pa las kyang / lus dkyil lha rnams bskyed pa'i gzhi/
/aM las zhes sogs 'byung khungs kyi/ /tshig tu 'dod na gzhan dag las/ /sangs rgyas las chos chos las ni/ /'phags pa'i tshogs zhes gang gsungs pa/ /'di 'dra'i rigs la 'byung
khungs kyi/ /tshig ces mkhas pa rnams la grags/ /khyed kyang de ltar 'dod na ni/ /aM las byung zhing aM yig las/ /logs su gyur pa'i rin 'byung zhig /sprul 'khor dbus
su 'dod dgos par/ /snga ma de yi rigs pas grub/ /de 'dra khyed cag bzhed lags sam/ /zhes dang / rje btsun rtse mo'i lung sbyor gyi/ /tshig des lus dkyil sa bon las/ /bskyed
par grub na bhrUMaM

sogs/ /rtsa rgyud nas bshad yig lnga las/ /lus dkyil lha rnams bskyed par rigs/ /lus dkyil sa bon bhrUM aM sogs/ /yin zhes bsgrubs nas lha bskyed tshe/ /de dag min pa'i ha~M
sogs las/ /bskyed pa 'gal ba ltag sprod yin/ /gal te bhrUM aM la sogs pa'i/ /sa bon nyid las bskyed do zhes/ /'dod na gzhung bshad thams cad las/ /tsaNDa lI dang mthun
pa yi/ /yig 'bru rnams las bskyed pa'i tshul/ /gsal bar bshad pa gzhung bshad la/ /mkhas par rlom pa khyed kyis bkag /sa chen 'gegs pa'i sa skya pa'i/ /gzhung bshad mkhas
rlom de re blun/ /gzhan du 'dam kha byung mod kyang / /skabs 'dir lus 'di grub zin shig /lhar bsgoms pa las 'dam kha med/ /yang na 'gal la ma 'khrul pa'i/ /tshad ma khas
len byed dam ci/ /kho bo cag ni lung de'i don/ /rig pa'i dbang lnga'i rigs lnga po/ /pho brang gtso bor gnas gyur tshe/ /bhrUM aM sogs las bskyed pa dang / /lus dkyil bsgom
tshe ha~M sogs las/ /bskyed pa gnyis ka tshig nyung ngus/ /bstan par 'dod kyi cig shos min/ /dang po'i las can gang zag gis/ /lus dkyil lha rnams sa bon las/ /gsar du
bskyed pa ma yin par/ gdod nas grub par go ba'i phyir/ /ngag 'don tshe na de mdzad kyi/ /las zhes bya ba'i tshig de dag /nor pa yin par su zhig smra/ /de phyir skabs don
ma longs par/ /tshig tsam rtsod pa'i ngal ba de/ /byis pa rnams kyi khyad nor yin/ /zhes gsungs so/ de dag gi yang lan du mkhan chen bzang bkras pas snyan brgyud 'khrul
sel

las/ sa bon phyir na aM yig las/ /logs su rin 'byung bsgom pa'i phyir/ /'byung khungs ji skad bshad bzhin 'dod/ /phyogs snga ma longs rang 'dod bris/ /gzhan du lung rigs gnod
pa yod/ /sras don ma las rtsa med na/ /sprul sku 'byung ba'i rgyu med cing / /lam gyis gnas 'gyur sprul skur 'char/ /de bas rang bzhin lhun grub dang / /'gyur rung gnyis
dgongs rgyu ni rtsa/ /sprul sku rang bzhin lhun grub bzhag /de ltar yang yang rgyu zhes gsungs/ /rig pa aM gi yi ge de/ /rin 'byung yin na ser sna yi/ /dri bral mnyam
nyid ye shes 'gyur/ /des na hU~M sogs bzhi po yang / /ye shes bzhi ru cis mi 'gyur/ /sems can dri bral ye shes lnga/ /ldan phyir ha cang thal bar 'gyur/ /rang lus rgyal ba'i
dkyil 'khor zhes/ /grags kyang gnad 'di shes pa dkon/ /'on te rang bzhin rnam dag la/ /bsams na zhal phyag rnam pa 'gal/ /bsgom pa'i blo ngo yin na ni/ /grub tshig smos
pa 'gal ba yin/ /bsgrub gzhi rang bzhin lhun grub phyir/ /phyi dkyil dang ni mi 'dra zhes/ /mkhas mang mthun pa kho bos mthong / /khyed kyi go lugs 'di ltar na/ /lus dkyil
rtsod pa'ang spang bar dka'/ /zhes dang / sa bon dang ni bskyed pa la/ /skyog bshad 'khrul pa'i rjes gnon yin/ /bhrUM sogs lus dkyil bskyed pa yi/ /sa bon 'di lngas
bya ba 'am/ /tsaNDa lI dang rjes mthun par/ /gang rung bya zhes 'dam khar gsungs/ /gzhung bshad rnams su phyi ma bris/ /de ltar ma mthong tshod rgyag mang / /sgra grub

tshul la'ang dpyad gzhi yod/ /yi ger skyon snyam re zhig bzhag /ngor pa chen po'i bir srung du/ /rang nyid birWar bsgom pa la/ /pho brang lha lnga'i sa bon bsam/ /zhes 'di'ang
skyog bshad ma byed cig /ces gsungs shing / sgyi chu ba buddha shrI'i nor bu'i phreng bar tshangs pa'i rig sngags kyi bzhed pa rags rim bkod pa'i rjes su/ aM las logs
su gyur pa'i rin 'byung sprul 'khor gyi dbus su sgom dgos par 'gyur te aM las byung ba'i rin 'byung aM nyid las logs su gyur pa zhig 'dod dgos pa'i phyir/ 'khor gsum/ aM
las logs su gyur pa'i rin 'byung khas blangs dgos par 'gyur te sangs rgyas las logs su gyur pa'i chos khas blangs pa'i phyir te/ sangs rgyas las byung ba'i chos sangs rgyas
nyid las logs su khas blangs pa'i phyir/ bhrUM la sogs pa pho brang lnga'i sa bon yin par bstan na/ sa bon las mi bskyed pa ci/ sa bon gyi don gang / rig pa'i dbang lnga'i
tshe'ang sa bon las bskyed pa'i don min zhes pa blo gros kyi 'char sgo ya mtshan che/ dang po'i las can la cig shos 'khrul gzhi chung zhes pa/ rje btsun gong ma rnams
kyis brtan pa thob pa'i gang zag 'ba' zhig gi ngag 'don du gsungs pa lags sam/ ma mkhyen pa gang lags/ las zhes pa'i 'byung tshig smos pas ngan par 'gyur du dogs na/ gtum
mo'i aM las me 'byung ba dang / spyi bo'i haM las byang sems 'bab pa rnams la ji ltar chos lags/ bsam mno thong la smros shig ces gsungs la/ mkhas pa gong ma'i gsungs
de dag las/ paN chen rin po ches rten dkyil 'khor

bzhi grub pa na sku bzhi rang bzhin lhun grub tu 'byung ba'i rang bzhin lhun grub kyi sku bzhi po de rten lus kyi dkyil 'khor bzhi'i chos nyid la bshad pa 'di ji ltar yin dpyad
par bya zhing / ngor rdzong gnyis po lus dkyil gyi tshe ngag 'don la aM las zhes pa dang / aM rin chen 'byung ldan zhes pa tsam gyi khyad par ma gtogs sgom don la khyad
par ma byung bas rnam dbye ha cang 'gal ba bya rgyu mi snang la/ 'on kyang aM las logs su gyur pa'i rin 'byung yod med kyi rnam gzhag la/ bdag nyid chen po sa paN gyis/
thub pas 'jig rten mthun 'jug la/ /dgongs nas phyi rol don du gsungs/ /tha snyad dpyod pa'i rigs pa la/ /dgongs nas chos rnams sems su gsungs/ /dam pa'i don la dgongs
nas ni/ /chos kun spros pa bral zhes gsungs/ /zhes pa dang / de'i don kun mkhyen chen pos bdud rtsi spel bar/ 'on kyang 'di la sa paN gyis gsung rab 'chad pa la 'jug tshul
la/ tha snyad khas ni ma blangs par/ /nged cag 'chad par mi byed do/ /zhes par ltar tha snyad khas blangs pa 'jig rten mthun 'jug gi skabs dang / tha snyad dpyod pa'i rigs
pa'i skabs dang / don dam dpyod pa'i rigs pa'i skabs gsum gsungs pa bla med 'chad tshul la sbyar na/ skabs dang po'i tshe snang ba lha yin par khas mi blangs te 'di ni
sems can yin/ 'di ni sangs rgyas yin/ 'di ni bum pa yin/ 'di ni snam bu yin zhes sogs rnam gzhag so sor phye ba'i skabs yin pa'i phyir ro/ /gnyis pa'i tshe phung po lnga
sangs rgyas lnga yin pa sogs snang ba thams

cad lhar khas len dgos te bskyed rim gyi sbyang gzhi sbyong byed sbyar ba'i rigs pas dpyad pa'i tshe lha ma yin pa'i snang ba gang yang med pa'i phyir ro/ /gsum pa'i tshe lha
yin pa dang ma yin pa sogs mtha' gang yang khas mi len te/ spros pa thams cad dang bral ba'i phyir ro zhes gnas skabs gsum du phye nas gsungs pa ltar 'dir yang 'chad dgos
shing / de ltar bshad pa de'i tshe gnas skabs dang po'i tshe sangs rgyas dang sems can sogs 'di dang 'di'o zhes so sor 'byed pa 'jig rten mthun 'jug ltar khas len dgos
shing / de bzhin du aM dang rin 'byung yang so so ba yin pas aM las logs su gyur pa'i rin 'byung 'dod dgos shing / gnas skabs gnyis pa'i tshe snang ba thams cad sems su
khas len pas na sems las logs su gyur pa'i phyi rol gyi don med ces 'chad pa dang tshul mtshungs par lus dkyil sgom pa'i tshe'ang aM de nyid ka rin 'byung du sgom pa yin
zhing / de ltar bsgom pa'i rnal 'byor pa de'i blo ngo na rang gi sprul 'khor gyi dbus su aM las logs su gyur pa'i rin 'byung med de/ de'i aM de nyid ka rin 'byung du bsgom
pa yin gyis de las logs su gyur pa'i rin 'byung bsgom rgyu ma yin pas so/ /gnas skabs gsum pa'i tshe spros pa thams cad dang bral bas na aM las logs su gyur pa'i rin 'byung
yod med kyi spros pa'ang bkag ste brjod pa dang sgom pa sogs thams cad khas len dang bral ba zhig tu 'chad dgos pa 'dra snyam te dpyad par bya'o/ /des na sgyi chu ba
buddha shrI'i aM las logs su gyur pa'i rin 'byung 'dod dgos te/ aM las

byung ba'i rin 'byung aM nyid las logs su gyur pa'i phyir zhes pa lta bu gnas skabs dang po la dgongs par song bas dpyad pa de lus dkyil gyi skabs 'dir 'jug pa dka'o/ /des
na phyogs gnyis kyi gsung de dag gi go don la legs par brtags na ngag 'don ma mthun pa tsam ma gtogs/ don gyi cha la mi mthun pa cher med pa 'dra snyam pa rang nyid kyi blo
la shar ba tsam ste/ da dung blo gros dang ldan pa dag gis legs par dpyad dgos so// //bdun pa lus dkyil gyi lha la rgyas btab rigs mtshon yod med kyi rnam gzhag la/ mus
srad pa chen po'i rgyas btab rigs mtshon med pa dang zhes pa'i rgyas bshad du/ yang kha cig rgyas btab kyi skabs su sambu Ta las/ rdo rje sems dpa' zhes byar bshad/ /bde
ba dam pa ru ni brjod/ /ces pa 'khor lo drug tu 'dod pa rnams kyi lugs la spyi gtsug gi 'khor lo rdo rje sems dpa' bsgom pa la 'bru mnan pas chog mod/ man ngag 'di pa'i
lugs la rgyas 'debs kyi lha bstan pa yin cing / de dang mthun par slob dpon dgra las rnam rgyal gyi phyag rgya bzhi'i rgyas 'debs las/ kun gyi dbang bskur gnas su ni/ rdo
rje sems dpa' zla ba'i mdog /ces bshad pas lus dkyil gyi lha la rdo rje sems dpas rgyas 'debs rgyud dang rgya gar ba'i dgongs pa yin par gsal lo zhes zer zhing / ngag 'don
gyi skabs su lus dkyil gyi lha thams cad la rdo rje sems dpas dbu brgyan zer ro/ /de las sambu Ta'i lung de'i rigs bdag gi rgyas btab ston pa gang las bshad/ gnad kyi
gsal byed las

ni/ gsang ba las ni sa'i khams/ /zhes pa nas brtsam te/ chos kyi skur ni rab tu grags/ /zhes pa'i bar gyis rang byung gi ye shes kyi mtshan nyid ston pa las/ de la rgyas par
bstan pa dang / bsdus te bstan pa dang / shin tu bsdus te bstan pa'o/ /dang po la gsum/ rten zhu ba 'byung ba lngar bstan pa/ brten pa bde ba ye shes lngar bstan pa/ de
nyid rigs lngar bstan pa zhes gsungs pa'i rigs lngar bstan pa'i skabs su/ shin tu rnam dag ye shes che/ /rdo rje sems dpa' zhes byar bshad/ /ces pa'i tshig rkang gnyis bsdebs
te mi bskyod pa dang rdo rje sems dpa' gnyis ka phyogs gcig tu thams cad bdag nyid kyi ston pa'i gzhung yin pas/ de ni rgyas par ston pa'i skabs yin la/ bde ba dam
pa ru ni brjod/ /ces pa ni/ bsdus te bstan pa la rten thig le bsdus te bstan pa dang / brten pa bde stong bsdus te bstan pa gnyis kyi/ brten pa bde stong bsdus te bstan pa
yin par gsungs pas/ gzhung mtshams kyang tha dad cing rigs bdag gi rgyas gdab ston par dogs pa'i gnas tsam yang med la/ rang blos sbyar bas rje btsun gong ma'i lugs su
'gyur ram/ slob dpon dgra las rnam par rgyal ba'i gzhung yang pho brang drug pa ston pa'i gzhung yin/ rigs bdag gi rgyas gdab ston pa'i gzhung ma yin te gzhung gi skabs la
dpyad pas shes pa yin no/ /de ltar na sgrub byed rnam par dag pa med bzhin du/ rje btsun gyi gsung rnams dor nas gzhan du smra ba 'di la dgos pa ci zhig yod/ 'o na rje
btsun gong ma'i gsung las ji ltar bshad ce na/ sras

don ma las dbang rtags ni lha thams cad la blangs na gtso bo lnga la sku rdo rje rnam snang la sogs pa'i rigs lnga/ 'khor rnams la rang gi gtso bo'am/ yang na thams cad kyi
dbu la gnas lngar rdo rje rtsa lnga pa re re bsam mo zhes dang / 'phags pa rin po ches gtso bo lnga la rdo rje sems dpa'/ pho brang gi 'khor rnams la rang rang gi gtso bo/
skye mched kyi lha rnams la rang rang gi kha dog dang mthun pa'i rigs bdag khro bo bcu la srung 'khor gyi skabs nas 'byung ba bzhin rigs kyi bdag pos dbu brgyan par bsam
mo zhes gsungs pa yin no/ /'o na bshad pa gnyis po ma mthun pas 'phags pas gsungs pa de mi 'thad do zhe na/ mi mthun par snang ba ni brgyud pa'i man ngag med par yi ge
la thug 'phrad du byas pa'i smra ba de 'dir rdo rje sems dpa' ni rigs lnga po rang rang gi rgyu rdo rje 'dzin pa yin pas rang rigs kyi rgyas gdab pa yang yin la/ rdo rje
sems dpas rgyas gdab pa'ang yin pas don gcig yin no zhes 'byung ngo / de'i lan du paN chen rin po che'i rnam thar sgo brgyad par/ 'di'i lan ni don tshan bdun gyi sgo nas
mgo smos pa tsam gyis go bar bya ste/ 'di ltar kha sbyor rtsa 'grel du rgyas gdab kyi dngos bstan med kyang / man ngag lugs la rgyas gdab tu sbyor dgos pa/ de'i rgyab brten
du man ngag snye ma dang / phyag rgya bzhi pa'i lung sbyar ba/ rgol bas phyag rgya bzhi pa'i khungs ma mthong bzhin du pho brang drug gi khungs su bshad pas pho tshod
kyi rang bzor bstan pa/ lha thams cad la rdo rje sems dpas dbu brgyan pa dang / sras don ma las

bshad pa'i khyad par dbu rgyan rang chas can dang / dbang dngos su blangs pa'i khyad par du bstan pa/ rgol bas 'phags pa'i lung phyogs snga la gnod byed du drangs pa na sras
don ma'i rang lugs bkag par bstan pa/ de dang de mi 'gal ba'i skyon spang byas pa na phyogs snga ma gnod byed du 'phangs pa thams cad rgol ba rang la log pas lung rigs
kyi go ba ma chags par bstan pa/ grub mtha'i gting ma tshugs par lung 'dren mang pas gong ma lnga 'gal ba can du khas len dgos pa rnams byung ba yin no zhes gsungs la/ tshar
chen chos kyi rgyal po'i rdo rje'i 'khrul 'khor gyi zegs mar smra ba bdun pa lus dkyil gyi lha la rgyas gdab rigs mtshon med pa'i sgrub byed du rdo rje sems dpas rgyas
gdab ces zer ba dang / pho brang lnga'i gtso bo lnga la sras don mar rnam snang la sogs pa rigs lnga so sos rgyas gdab pa dang / 'phags pa rin po ches gtso bo lnga la rdo
rje sems dpas rgyas 'debs par gsungs pa la/ de gnyis dgongs pa gcig pa'i sgrub byed du/ de'i skabs kyi rigs lnga dang rdo rje sems dpa' khyad par med par byas nas/ rgyas
'debs de rang rigs kyi rgyas gdab kyang yin la/ rdo rje sems dpa'i rgyas gdab kyang yin par 'dod do/ /de ltar na lus dkyil gyi lha rnams la rdo rje sems dpas rgyas btab
pa rigs mtshon med pa ma yin par thal/ rigs mtshon yod pa'i phyir/ der thal/ rang rigs kyi rgyas gdab yod pa'i phyir/ der thal/ rdo rje sems dpa'i rgyas gdab yin pa'i phyir/
'khor gsum/ sambu Ta'i lung gis bstan pa'i sgrub byed gnad kyi

gsal byed las ma bshad do zhes pa'ang mi 'thad de/ der rgyud 'chad pa'i dbang du byas pa'i bshad pa yin la/ 'dir man ngag lugs kyi lung sbyor du 'dren pa la de ji lta ba dgos
pa'i nges pa med pa'i phyir dang / phyag rgya bzhi pa'i lung gis pho brang drug pa kho na ston rgyu yin na/ bstan bcos der pho brang lnga'i lha brgya lnga bcu rtsa bdun
bstan pa'i rjes su/ kun gyi dbang bskur gnas su ni/ /rdo rje sems dpa' zla ba'i mdog /ces gsungs pas lha de thams cad kyi dbang bskur ba'i gnas spyi bor rdo rje sems dpa'
re re 'god par bshad la/ de ltar min na kun gyi zhes pa'i mang tshig gi 'bru ji ltar gnon soms shig des na sras don mar lha thams cad la rdo rje rtse lnga pas rgyas 'debs
par gsungs pa'ang 'di dang shin tu gnad mthun pa yin no zhes gsungs la/ mkhas pa'i dbang po dkon mchog lhun grub kyi tshangs pa'i rigs sngags su dngos bstan rtsod phreng
so so'i lan dang / zhe 'dod kyi dngos lan ma 'khrul ba gnyis su mdzad nas/ dang po la rgol bas kha sbyor gyi lung don phyogs gcig tu zhen pas blo gros chung ba/ phyag
rgya bzhi pa'i lung ma mthong ba'i 'ol tshod byas pa/ 'gal spong ma shes pas phyogs snga'i 'dod pa bsgrub pa ste don tshan gsum du mdzad nas/ dang po la kha sbyor gyi rgyud
'chad pa'i tshe rdzogs rim gyi ye shes ston byed du 'chad kyang / man ngag gi tshe lus dkyil ston pa mi 'gal ste/ rtsa rgyud kyi/ e yi rnam pa lha mo spyan/ /zhes sogs
dang / kha sbyor las/ e ne sa ru shes par bya/ /zhes sogs rgyud 'chad pa'i tshe

rdzogs rim ston byed du 'chad kyang / man ngag gi tshe lus dkyil gyi khungs su grub pa dang / rgyud kyi tshig re re la'ang spyi sbas mthar thug gi bshad pa du ma bya rgyu yod
cing bya bar yang / thams cad mkhyen pa'i bka' ni rgya mtsho bzhin/ /zhes sogs kyis bstan no/ TIka chen gyi dngos bstan ni rgyud 'chad pa'i tshe lus dkyil ston byed du
skabs su ma babs pas ma bshad pa yin gyi/ don dang ma 'brel ba ma yin te/ lus dkyil 'di dag rdzogs rim gyi ye shes 'dren pa'i thabs su gsungs la/ TIka chen der gzhung de
rdzogs rim gyi ye shes ston byed du gsungs pa'i phyir/ de ltar na lung de'i don man snyer/ 'khor lo lnga'i dbus su lha mo lnga bskyed pa'i lus dkyil du dngos su bshad la/
de'i tshe tshig rkang phyi ma gnyis 'khor lo drug pa rnams kyi de'i khungs dang / lnga pa'i tshe rigs bdag ston par phyag rgya bzhi pa'i lung gis grub bo zhes pa'i don
yin pas/ zin so 'di bzhin yod phyin rang blos sbyar bar sems pa ni phyogs 'dzin yin no/ gal te lung des lus dkyil ye ma bstan na/ gzhan 'khor lo drug pa dngos bstan gyi kye
rdor rgyud gsum gyi lung khungs bstan dgos/ des na chos rjes/ 'di mtha' 'di tsam kho nar gnas so zhes/ /zhes sogs gsungs pa ltar phyogs gcig la ma zhen pa dgos so zhes
gsungs/ gnyis pa la/ khyod kyis phyag rgya bzhi pa ma mthong bzhin du de'i don 'khor lo drug par 'chad pa 'ol tshod de/ phyag rgya bzhi pa las/ rnal 'byor chos mchog rang
gi lus/ /grub pa'i dkyil 'khor skad cig lta/ /lte ba drug cu rtsa bzhi'i

rtsa/ /sa yi rang bzhin spyan ma ser/ /las kyi phyag rgya'o/ /snying khar brgyad kyi rtsa rnams la/ /rdo rje btsun mo mA ma ki /mdog sngon gri gug thod pa 'dzin/ /gar gyis
legs rol chu yi khams/ /chos kyi phyag rgya'o/ /mgrin par 'khor lo longs spyod che/ /bcu drug rtsa las gos dkar mo/ /me khams rnam dag kha dog dmar/ /zhal gcig phyag gnyis
mdzes pa ma/ /phyag rgya chen po'o/ /gsang bar padma sum cu gnyis/ /sgrol ma ljang sngo rlung gi khams/ /steng gi bde chen 'khor lo la/ /rdo rje dbyings kyi dbang byung
ma/ /sum cu gnyis ldan kha dog dkar/ /bde chen nam mkha' nyid du brjod/ /dam tshig gi phyag rgya'o/ /rnam snang la sogs sangs rgyas rnams/ /'khor lo'i dbus su rol zhing
gnas/ /zhal mdog mtshan ma la sogs pa/ /ji skad rgyud las gsungs bzhin sgom/ /bsam gtan mi nus rnal 'byor gang / /rgyal chen 'khor los sgyur ba drug /bde ba dam pa'i yul
dang bcas/ /g.yas brkyang pa yi rol pa'i sku/ /'khor lo'i mdog mtshungs zhal gcig pa/ /'khor lo padma rdo rje dang / /rin chen padma rdo rje dang / /rin chen ral gri g.yas
na ste/ /g.yas min par ni dril bu 'o/ /kun gyi dbang bskur gnas su ni/ /rdo rje sems dpa' zla ba'i mdog /shes rab ma dang mnyam sbyor ba/ /rdo rje dril bu 'dzin pa bsgom/
/zhes pa 'di'i dngos bstan pho brang drug pa yin na/ pho brang dang po lnga la rtsa 'dab kyi grangs dang / lha mo dang / phyag rgya bzhi'i bsdu tshul rnams bshad nas drug
pa la de

dag ma byung ba dang / 'khor lo drug phyogs gcig tu bshad na/ rnam snang la sogs sangs rgyas rnams/ /'khor lo'i dbus su rol zhing gnas/ /zhes spyi sdom phyogs cig tu byas nas/
rgyal chen 'khor los sgyur ba drug /ces bshad chog pa las de mi 'byung bar 'khor los sgyur ba lnga phyogs gcig tu bshad zin nas/ kun gyi dbang bskur gnas su ni/ /zhes
'byung ba ji ltar yin rnam dpyod kyi blo gros yod na da chod cig ces gsungs/ gsum pa la rdo rje sems dpas rgyas btab dang / rang rigs kyi gtso bo rigs lnga gang rung gi
rgyas gdab gnyis mi 'gal bas/ khyod kyi rdo rje sems dpa' ni rigs lnga po rang rang gi rgyu rdo rje 'dzin pa yin pas rang rigs kyi rgyas gdab kyang yin/ rdo rje sems dpa'i
rgyas gdab kyang yin pas don cig ces pa des kho bo cag gi 'dod pa bsgrub pa yin gsungs/ don tshan dang po'i gnyis pa la/ sras don ma'i rgyas gdab dang po dang / 'phags
pa'i dgongs pa mi 'gal bar 'chad pa gnyis char mthun la/ sras don ma'i phyi ma kha cig dbu rgyan rang chas su bsgom pa la 'dod kyang / de ni dmigs pa bsgom sla ba'i phyir
yin cing / gzhan lha thams cad la rang rigs kyi rigs lnga gang rung gi rgyas 'debs rung ba phyag rgya bzhi pa las 'byung ba dang / gong ma'i bshad pa kho bo cag gi ngag
'don rnams gnad gcig pas rgyun gyi nyams len la spros pa'i bye brag gis ci rigs rung ngo / /des na rdor sems rigs thams cad kyi bdag po dang / rigs lnga char gyi rgyu rdor
'dzin yin pas nges gsal med pa rnams la des rgyas 'debs

rung ba yin la/ 'on kyang rgyu rdor 'dzin rigs drug par bshad pas rgyu rdor 'dzin yin na rigs lnga po gang rung yin mi dgos pas rang rigs zhes bya'o zhes gsungs so/ de bzhin
du don bsdus don brgyad pa las/ lus dkyil lha la rdor sems kyi/ /rigs bdag bshad pa de nor na/ /'phags pas lus dkyil gtso bo la/ /rdor sems rigs bdag bshad pa de/ /rnam
pa kun du 'dor dgos so/ /gal te 'phags pas bshad pa de/ /rdor sems rigs bdag rigs lnga yi/ /rgyu yi rdor 'dzin yin pa'i phyir/ /de la 'gal ba med ces smra/ /de lta na ni
lha kun gyis/ /rigs bdag rigs lnga'i rgyu rdor 'dzin/ /rdo rje sems dpa' yin pas na/ /gtso bo kun la rdor sems kyis/ /rgyas 'debs byed pa grub pa'i phyir/ /skabs kyi rtsod
pa sprin bzhin dengs/ /zhes dang / phyag rgya bzhi pa'i dngos bstan de/ /pho brang drug par khyed 'dod na/ /pho brang lnga la rtsa 'dab dang / 'khor sogs bshad nas drug
pa la/ /de dag mi 'byung ba de ci/ /spyi gtsug 'khor lo zhes pa de/ /phyag rgya bzhi po gang du 'dus/ /phyag rgya bzhi ru ma 'dus pa'i/ /phyag rgya bzhi pa gad mo'i gnas/
/'khor los sgyur ba drug yod na/ /rgyal chen 'khor los sgyur ba lnga/ /zhes pa'i gzhung de nor ram ci/ /zhes gsungs pa yin no/ /de rnams kyi yang lan du mkhan chen bzang
bkras pas snyan brgyud 'khrul sel las/ thog mar mus srad pa chen po'i bzhed pa bkod/ de la tshangs pa'i rigs sngags su skyon brjod mdzad tshul bshad pa'i rjes su/ a

seng ma las rdo rje yi/ /theg pa dgongs pa du ma bzhes/ /gsungs pa de nyid mthong na yang / /mkha' 'gros byin rlabs birWa sogs/ /grub thob rnams la brten dgos zhes/ /'di 'dra
ma mthong rgyud don rnams/ /rang dgar rtog ge'i rigs pas 'chad/ /birWa'i snyan brgyud zab mo rnams/ /rgyud dang rgya gzhung 'gal lo zhes/ /'brel med tshig 'di gzhan lugs
bzhin/ /snyan brgyud yi ge med pa'i rtags/ /de yi zin so mkhas pas khrel/ /'khor lo drug pa'ang lnga po bzhin/ /don gyis bstan zhing ma bstan na/ /khyed kyi rgyud don
ji ltar 'chad/ /khyad par rgyas btab zur du gsungs/ /'gal yang snyan brgyud ga la gnod/ /'khor lo drug pa man ngag lugs/ /gdan sogs yi ger shin tu gsal/ /dbu rgyan rang chas
zer ba de/ /snyan brgyud med pa'i bab col yin/ /gsung ngag ma rdzogs rang rigs sogs/ /rgyas gdab dgos pa snying po de/ /zhib tu gsang gtam mi sgrog go /zhes gsungs la/
sgyi chu ba buddha shrI'i nor bu'i phreng bar phyogs snga ma'i rjes su zlos pa shes pa'ang ngo mtshar che mod/ des kyang da dung skabs don 'grub pa ma yin te/ sras don
ma'i rgyas gdab ni rgyas gdab rdzogs pa'i skabs la dgongs pas 'phags pa'i lugs ltar byed dgos te/ snyan brgyud kyi skabs tha dad pa yin pa'i phyir/ man ngag dang ldan pa'i
bshes gnyen la gtugs shig ces pa tsam las yang lan rgyas pa ma mdzad la/ de ltar mkhas pa so so'i bshad tshul de dag las/ paN chen gyis lha thams cad la rdo rje sems dpas
dbu brgyan pa dang / sras don ma

las bshad pa'i khyad par dbu rgyan rang chas can dang / dbang dngos su blangs pa'i khyad par du bstan pa zhes gsungs pa 'di dang / tshangs pa'i rig sngags las sras don ma'i
phyogs phyi ma ni dbu rgyan rang chas can du bsgom pa'i don yin zhes 'ga' zhig smra yang / de'i don dmigs pa bsgom sla ba'i phyir yin zhes gsungs pa gnyis cung zad ma mthun
zhing / tshar chen chos kyi rgyal po'i gsungs dang tshangs pa'i rig sngags kyi de dag dgongs pa mthun par snang la/ mkhan chen bzang bkras pas tshangs pa'i rigs sngags
kyi bzhed pa bkod pa'i skabs su/ sras don ma yi phyi ma ni/ /dbu rgyan rang chas don yin zer/ /zhes pa dang / de ltar 'gog pa na/ dbu rgyan rang chas zer ba de/ /snyan
brgyud med pa'i bab col yin/ /zhes gsungs kyang / tshangs pa'i rig sngags na sras don ma'i bshad tshul phyi ma dbu rgyan rang chas can du 'ga' zhig 'dod kyang zhes gsungs
nas de mi bzhed pas phyogs snga ma longs pa'i sun 'byin du song 'dug go /phyag rgya bzhi pa'i dngos bstan la ni pho brang lnga pa ma gtogs drug pa gsal ba rang ma byung
la/ mkhan chen bzang bkras pa'i gsungs las/ 'khor lo drug pa'ang lnga po bzhin/ /don gyis bstan zhing ma bstan na/ /khyed kyis rgyud don ji ltar 'chad/ /ces gsungs pas rdzong
lugs la pho brang dang po lnga gsal bar bstan pa'i shugs la/ drug pa ni/ kun gyi dbang bskur zhes sogs kyi tshigs bcad gcig gis pho brang dang / de'i gtso bo dngos su
bstan pa'i shugs la rtsa 'dab kyi grangs

dang / 'khor gyi lha mo sogs bstan gsung rgyur snang ngo / /de ltar phyogs gnyis po bshad tshul cung zad mi 'dra ba'ang legs par brtags na/ mus srad pa chen pos sras don ma
dang / 'phags pa'i gsung la 'gal spong mdzad pa de ni ngor lugs la'ang bzhed par snang bas/ gong ma'i dgongs don la gnyis ka zhugs sam snyam ste dpyad par bya'o// //brgyad
pa bza' ba'i dam tshig yod med kyi rnam gzhag la/ mus srad pa chen po'i rnam bshad chu rgyun bzhi par/ bza' ba'i dam tshig med pa rnams/ /zhes pa'i rgyas bshad du mang
du gsungs pa'i snying po blangs nas bkod na/ yang kha cig dbang bskur rab gnas kyi dus su sdom brtson rab byung rnams kyis tshogs 'khor mi byed de/ sa skya paNTi tas bkag
pa'i phyir ro zhes pa phyogs sngar bkod nas sun 'byin pa na/ chos rje rang gi lugs dang / rje btsun gyi lung dang 'gal tshul brjod pa'i tshe/ chos rjes rab byung la dpa'
bo'i ston mo dgos par gsungs shing / dpa' bo'i ston mo tshogs 'khor gyi dbye bar mngon rtogs ljon shing las gsungs shing / chos rje rang gis kyang gsungs/ phyogs snga ma
ni dus khyad par can gyi tshe dpa' bo'i ston mo'ang mi byed pas bza' ba'i dam tshig las nyams shing / chos rjes bshad pa 'di klu sgrub nas/ jo bo rje dang kha che paN chen
sogs kyi lugs yin par bshad pas/ sa skya pa'i rang lugs ma yin gsungs/ dus khyad par can gyi tshe rab byung gis tshogs 'khor ma byas na rtsa ltung bcu gsum par 'gro ba
de 'khrul spong gi dgongs pa yin zhes pa dang / dus khyad

par can gyi bza' ba'i dam tshig dang / dus rgyun du bsten pa'i dam tshig gi khyad par ma phyed ces sogs kyis rgol ba mdzad do/ /de dag kyang ngor lugs kyi bshad tshul gang
la ched du rgol ba yin snyam na/ rje rdo rje 'chang kun dga' bzang po'i tshogs kyi 'khor lo'i cho ga kun bzang rnam rol las/ gnyis pa gang zag mchod pa'i yo byad la/ rnal
'byor pa nus ldan dang / rab tu byung bas mchod pa'i rdzas gnyis kyi/ dang po ni/ Dombhi he ru kas/ de la sha dang chang dag dang / /zhes sogs dang / snying po rgyan du/
chang ni dpa' bos ma spyad par/ /zhes sogs drangs pa dang / gnyis pa ni bu ram dang / bu ram gyi lbu ba dang / zhun mar la sogs pa so sor thar par/ phyi dror gnang ba'i
rdzas rnams sha lnga bdud rtsi lngar byin gyis brlabs nas longs spyod kyi/ thabs shes kyi rdzas la longs spyod pa ma yin no/ /'o na tshogs 'khor gyi gzhung rnams las thabs
shes kyi rdzas gnyis la longs spyod par bshad pa dang 'gal lo zhe na/ de ni rnal 'byor pa chang 'o mar bsgyur nus pa la sogs pa nus pa dang ldan pa'i dbang du byas pa ste/
dri med 'od las/ gang dag gis sngags kyi stobs kyis sam zhes sogs 'dren par mdzad nas/ dge slong dang dge tshul chang 'o mar bsgyur ba'i nus pa dang mi ldan pa la ni
rdzas de dag lce la reg pa tsam ma gtogs longs mi spyod par/ 'phags pa klu sgrub yab sras dang / thogs med sku mched/ kha che paN chen sogs kyang bzhed par chos kyi rje sa
skya paNDi ta'i tshogs 'khor du bshad la/ dus

'khor dang sdom 'byung gi lung 'dren byas pa'i rjes su/ thar pa don du gnyer ba'i sgrub pa po rnams kyis phyi rol pa'i mchod sbyin dang mtshungs pa'i sha chang kho na la longs
spyod pa'i 'jig rten pa'i dga' ston la tshogs kyi 'khor lo'i ming gdags par mi bya'o zhes gsungs pa dang / gsang ba kun rgyan las 'di rab tu byung ba sdom brtson rnams
kyis tshogs 'khor byed na gong 'og gi cho ga rnams 'dra ba las/ dam tshig blangs te lce la reg pa tsam bya/ bu ram dang sbrang rtsi dang zhun mar rnams sha lnga bdud rtsi
lngar byin gyis brlabs la nang gi sbyin sreg gi tshul gyis bza'o/ /rnal 'byor pa rnams kyis kyang dam tshig gi rdzas la ran par longs spyod kyi/ chang myos kyi bar du
'thung ba dang / kha zas ha cang brgyags par longs spyod pa ni tshogs 'khor gyi skabs kyi dgag bya yin la/ khyad par bsad sha la longs spyod pa ni theg pa chen po'i mdo rgyud
mtha' dag las bkag pas/ dgra nag dang / a ra lli'i rgyud las bshad pa ltar ba glang sogs rang shi ba'i sha kho na dam rdzas su bzung ngo / de ltar mchod pa dang longs
spyod la tshim par longs spyad/ zas la dpyas mi gdags par mang du bza'/ skom ji snyed pa btung zhes sogs gsungs pa rnams la rgol ba yin no/ de ltar kun bzang rnam rol dang
/ gsang ba kun rgyan las bshad tshul la/ mus srad pa rdo rje rgyal mtshan gyis lung rigs kyi dpyad pa mdzad pa de'i lan du/ paN chen rin po che'i rnam thar sgo brgyad
par/ rgol ba'i tshig gi dngos bstan la nang 'gal mang bas yid brtan mi rung bar bstan pa dang / dgos pa khyad par

can dang tshogs kyi 'khor lo bskor ba'i nus pa yod med kyi sgo nas dngos lan gdab pa gnyis su mdzad nas/ dang po la 'dir rgol ba'i tshig la chos rjes gsungs pa'i dpa' bo'i
ston mo de tshogs 'khor mtshan nyid par rje btsun chen pos bzhed mi bzhed gnyis cig car du smras byung / sa paN gyi bzhed pas 'khrul spong bkag pa'am/ yang na 'khrul spong
gi rtsa ltung bcu gsum pa'i ngo bo nyid rnam par gzhag pa des chos rje'i dpa' bo'i ston mo bkag zer ba gnyis cig car du smras byung / phyogs snga ma dpa' bo'i ston mo la
tshad mar byed na rje btsun dang 'gal zer ba dang / rje btsun yang dpa' bo'i ston mo tshogs 'khor du bzhed zer ba gnyis ka byung / rje btsun dpa' bo'i ston mo tshogs 'khor
du mi bzhed na de bza' ba'i dam tshig ma yin par thal/ dus khyad par can gyi dang rgyun du ba gang yang ma yin pa'i phyir zhes brjod pa mtha' dag khyed rang la 'khor
byung zhes gsungs shing / gnyis pa la phyogs snga mas dbang rab gnas sbyin sreg gi tshe dpa' bo'i ston mo mi byed pa'i rgyus yod nas sus khyed la bshad/ phyogs snga ma kha
zas kyi rnal 'byor dang bdud rtsi myang ba 'od dpag med kyi yan lag sogs mi bzhed pa ci/ rgyun gyi bza' ba'i dam tshig gis dus khyad par can gyi de med pa'i dgag bya mi
khegs na dus khyad par can de dus rgyun du ba'i cha shas su mi gtogs pa yin nam/ spyir sdom brtson rdo rje 'dzin pa sa ma thob pa sogs lta zhog sbyangs rtogs sbar gsum mi
nus na khyim pa'i rdo rje 'dzin pas kyang tshogs 'khor rdzogs pa la longs spyod pa na zag med

kyi dga' bdes lus sems tshim par byas pa yin nam/ zag bcas kyi des de ltar byas pa yin brtags na rnam rtog dang bcas pa'i dga' bde ni tha mal gyi lam mo/ /de dang bral ba'i
dga' bde ni rdo rje 'dzin pa'i lam mo/ /de la sbyangs pa zhes bya ba ni tha mal gyi sha chang sogs lta ci/ rang nyid lhar gsal ba'i ye shes kyi ngo na tha mal gyi snang
ba tsam yang med pa'o/ /de ltar na'ang sangs rgyas ma thob kyi bar du rnal 'byor pa rang gi rnam shes la'ang tha mal pa dang mthun par snang ba ni zlog mi nus pas na gzhi
mi spong ba zhes dang / sgyu ma lta bur snang ba zhes pa de yin no/ /rtogs pa ni tshogs rdzas lta zhog bdag dang snang ba thams cad chos dbyings bde chen du ro gcig pa'o/
/de'i rgyu mtshan gyis de dus kyi rnam rol thams cad chos dbyings dang mnyam par spro nus pa ni sbar ba zhes pa yin no/ /'dir sdom brtson rdo rje 'dzin pa bsnyen pa rdzogs
pa bstan pa'i bdag por gyur pa ni sa la gnas kyang shin tu spros med kyi spyod pa spyad pa nyid kyis/ tshogs 'khor sogs spros bcas kyi spyod pa ma mdzad pa'i nyes pas
cung zad kyang ma gos par mchog gi dngos grub thogs med du 'grub pa yin te/ 'phags mchog klu sgrub dang slob dpon chen po zhi ba lha bzhin no zhes gsungs so/ yang tshar
chen rin po ches rdo rje'i 'khrul 'khor gyi zegs mar mus srad pa'i bzhed pa bskyar ba'i rjes su zhes zer ba rnams rim pa bzhin mi 'thad de/ ngor lugs la bza' ba'i dam tshig
yod par thal/ bdud rtsi ril bu bsten pa de bza' ba'i dam tshig yin pa'i phyir te rgyun gyi de yin pa'i phyir/ ri bong rwa

tshogs kyi 'khor lo yin par thal/ khyad par gyi bza' ba'i dam tshig tshogs 'khor yin pa'i phyir/ shes bya rtag par khas blangs na shes bya la rtag pas khyab pa khas len mi
dgos pas dgongs par zhu/ gzhan yang dpa' bo'i ston mo med par thal/ de yin na bza' ba'i dam tshig yin dgos pa las rgyun gyi de ni yin don med/ khyad par gyi de min te tshogs
'khor min pa'i phyir/ der thal/ rje btsun gyis/ tshogs kyi 'khor lo/ dpa' bo'i ston mo/ dpa' mo'i ston mo zhes de gsum mi 'dra ba tha dad du bshad pa'i phyir/ ma yin
te de gsum ming gi rnam grangs so snyam na/ de ltar na dpa' mo'i ston mo'ang dpa' bo'i ston mor 'gyur zhing / dpa' mo'ang dpa' bor 'gyur ba sogs brjod kyis mi lang bas 'di
'dra'i grub mtha' mi 'dzin par gsol ba 'debs so zhes gsungs so/ /yang thams cad mkhyen pa dkon mchog lhun grub kyis tshangs pa'i rig sngags su/ rgol ba'i tshig la nang
'gal mang ba/ gong ma'i gsung la dogs pa dpyad pa/ dngos lan gdab pa 'phros dang bcas pa ste gsum du mdzad cing / dang po la'ang rgol bas dngos brtags ma phye bas sa paN
gyi gsung la nang 'gal bsgrub/ spyi gsal 'dres pas rje btsun gyi gsung la nang 'gal bsgrub/ cal col mang bas klu sgrub sogs rtsa ltung can du bsgrub pa dang gsum du gsungs
nas/ dang po la ljon shing las tshogs 'khor gyi dbye bar bshad pa'i tshogs 'khor yin na/ sa skya pa rang lugs kyi de yin dgos par thal/de las bshad pa'i tshogs 'khor yin
na

sa skya pa rang lugs kyi de yin dgos pa'i phyir/ rtags khyab grub mtha' la song / 'dod na/ chos rjes bshad pa'i dpa' bo'i ston mo chos can/ der thal/ de'i phyir/ 'khor gsum
char la lan med do/ /gzhan yang de chos can/ rnal 'byor pas bya ba'i tshogs 'khor yin par thal/ ljon shing las gsungs pa'i tshogs 'khor mtshan nyid pa yin pa'i phyir/ rtags
khas/ 'dod na ma yin par thal/ rab byung gis bya ba'i dpa' bo'i ston mo yin pa'i phyir/ khyab pa ni rnal 'byor pas bya ba'i tshogs 'khor mtshan nyid pa dang / rab byung
gis bya ba'i rjes mthun pa gnyis so sor phye bas grub gsungs/ gnyis pa la/ rje btsun gyis bshad pa'i dpa' bo'i ston mo de tshogs 'khor mtshan nyid pa yin na/ de dpa' bo
dang dpa' mo gnyis ka tshogs pa'i tshogs 'khor yin par 'dod dgos/ gzhan yang phyogs snga ma ni dus khyad par can la dpa' bo'i ston mo tsam yang mi byed ces pa'i yang sgras
gang 'don smra dgos so gsungs la/ gsum pa la dus khyad par can la rab byung gi tshogs 'khor ma byas na rtsa ltung 'byung ba 'khrul spong gi dgongs pa yin na/ klu sgrub
nas chos rje'i bar thams cad kyis dus khyad par can gyi tshe/ tshogs 'khor mtshan nyid pa dang rjes mthun pa gnyis kyi zlas phye ba'i rjes mthun pa kho na mdzad pas na
thams cad rtsa ltung can du 'gyur zhing / gzhan yang khyod kyis kho bo cag dbang bskur sogs kyi tshe dpa' bo'i ston mo tsam yang mi byed pa nges pa can su las thos/ khyed
ltar du mi byed pa dang / tshogs 'khor mi byed par grags pa tsam la ni nges pa med par

gsungs shing / gnyis pa gong ma'i lung la dogs pa dpyad pa la/ ljon shing las dpa' bo'i ston mo tshogs 'khor gyi dbye ba'i ya gyal du bshad kyang / de yin na dbye gzhi de yin
mi dgos te/ bden gnyis kyi dbye gzhi 'jig rten pa'i blo tsam dang shes bya tsam yin kyang / don dam bden pa de gnyis gang yang ma yin pa bzhin no/ /des na tshogs 'khor
gyi ya gyal du bshad pa thams cad tshogs 'khor mtshan nyid par rje btsun bzhed na/ tshogs 'khor la rnal 'byor pho mo 'tshogs dgos par rje btsun nyid kyis bshad pas nang
'gal bar 'gyur zhing / de gnyis ma 'tshogs na tshim pa drug dngos su byar med pas tshogs 'khor mtshan nyid par mi 'gyur la/ mdor na tshogs 'khor mtshan nyid pa dang rjes
mthun pa ni tshim pa drug dngos su byar yod med kyis phye zhing / de'i phyir las rgya la brten nas rdzogs rim gyi ye shes dngos su bskyed de lus sems lhan skyes kyi bde bas
tshim par nus pa'i rnal 'byor pa kho nas tshogs 'khor bya ba dang / de 'dra'i nus pa med na khyim pa rdor 'dzin yin yang chags pa'i rnam rtog dang bcas pa'i phyir tha
mal pa'i 'dzag bde yin gyi/ 'gyur med kyi bde ba ma yin pas tshogs 'khor mtshan nyid pa byar med pa dang / rab byung rdo rje 'dzin pa ni ji tsam bzang yang bstan pa la gces
spras su bya ba'i phyir spros bcas kyi spyod pa dngos su mi mdzad pa yin no/ 'di la dgongs nas mkhyen rab dbang phyug gis rnal 'byor pas bya ba'i tshogs 'khor mtshan nyid
pa dang / rab byung gis bya ba'i tshogs 'khor rjes mthun pa gnyis

su phye nas gsungs pa dang / Dombhi he ru kas kyang dpa' bo dang bral ba'i dpa' mo dang / dpa' mo dang bral ba'i dpa' bo dag gis tshogs kyi 'khor lo bskor bar mi bya'o zhes
gsungs/ 'khrul spong las tshogs kyi gral du thun mong gi rgyu bzhi gang rung sngon du 'gro bas tshogs rdzas stob pa mi gtsang ba'am/ sdom pa 'og ma'i bcas pa dang 'gal du
dogs nas dang du mi len na rtsa ltung du bshad ces sogs gsungs la/ gsum pa dngos lan gdab pa 'phros dang bcas pa la skabs don dngos lan dpyis phyin pa dang / 'khrul med
kyi lung khungs rgyas par bshad pa gnyis su mdzad nas/ dang po la rje thams cad mkhyen pa nyid kyis mdzad pa'i bla chen chos rin dpal ba'i dris lan de nyid kyis 'di'i lan
yang thebs pas zhes gsungs nas/ chen po chos rin gyi dri lan rdo rje 'chang kun dga' bzang pos mdzad pa de 'god par mdzad la/ gnyis pa la tshogs 'khor mtshan nyid pa rnal
'byor pas bya dgos pa'i lung / rab byung gis de bya mi rung ba'i lung / tshogs rdzas kyi sha chang rgyud sde las bshad pa dgos pa'i lung dang gsum du mdzad nas/ dang po
la/ 'o na tshogs 'khor mtshan nyid pa byed pa la nges par rnal 'byor pa nus pa dang ldan pa dgos par gang nas bshad ce na zhes gsungs nas/ dus 'khor 'grel chen gyi lung
rgyas par 'dren par mdzad do//gnyis pa la sbyangs rtogs sbar gsum nus pa'i rab byung gis tshogs 'khor byas pas skyon med do snyam na zhes gsungs nas bde mchog stod 'grel
gyi lung drangs nas/ des na de lta bu'i nus pa dang ldan pa'i rab

byung gis tshogs 'khor byas na rang nyid la nyes pa mi 'byung yang / gzhan ma dad pa sogs kyis bstan pa la gnod pa spang ba'i phyir dngos su mi mdzad pa yin no/ de ltar na
bza' ba'i dam tshig nyams par 'gyur ro snyam na/ dus khyad par can gyi tshe ni/ chos rje sa paN gyis gsungs pa ltar rjes mthun pa byas pas chog rgyun gyi de la ni bdud rtsi
ril bu bsten pas dgag bya de khegs te zhes gsungs nas 'grel chen de'i lung 'dren par mdzad do/ /gsum pa la spyir rdo rje theg pa'i mchod pa dang tshogs rdzas sogs kyi
sha ni kha na ma tho ba med pa zhig dgos gsungs nas bde mchog stod 'grel dang / dus 'khor 'grel chen dang / gsang 'dus 'grel chen sgron gsal rnams kyi lung 'dren par mdzad
nas/ de bzhin du rnal 'byor pas bsten bya'i chang yang sdom 'byung nas 'byung ba ltar dgos kyi/ ci rung gi chang tshogs rdzas su bshad pa med do/ /de ltar bshad pa'i sha
chang dag kyang dpa' bo'i ston mo sogs kyi tshe lha'i rnal 'byor brtan po dang ldan pas cung zad brten pa yin gyi/ ha cang rgyags pa dang ting nge 'dzin brtan po dang mi
ldan pa'i las dang po pas cho ga shes pa'i rgyu mtshan gyis ci dgar 'jug pa dang / 'dzag bde don gnyer gyis phyag rgya bsten pa bkag gsungs nas/ dus 'khor dang / de'i 'grel
pa dang / slob dpon dznyAn kIrti rnams kyis lung 'dren par mdzad nas/ de bas na gnas skabs su bya ba'i khyad par 'di la snyad btags te bag med par spyod pa dag ni lhag
spyod kyi ting nge 'dzin bsgom pa'i rnam par thar pa dang kun du mtshungs

pa'o zhes gsungs shing / de'i don bsdus don brgyad pa las/ mkhyen rab dbang phyug sa paN gyis/ /bshad pa'i rab byung ston mo des/ /khyad par can gyi bza' ba yi/ /dgag bya de
dag khegs nus sam/ /nus na nged cag sdom brtson rnams/ /chos rjes bshad pa de byed na/ /bza' ba'i dam tshig med pa zhes/ /'brel med smyon de su la smra/ /tshul des dgag
bya mi khegs na/ /klu sgrub nas ni chos rje sogs/ /tshad ldan sdom brtson mtha' yas pa/ /rtsa ltung can du khyed sgrub bam/ /mdor na tshogs 'khor ma byas pa/ /rkyang pas
rtsa ltung 'byung ba de/ /gong ma'i gsung rab gang na bzhugs/ /khyed dag tshogs 'khor byed do zhes/ /kun la rlung ltar sgrog byed na/ /rje btsun gong mas tshogs 'khor la/
/dpa' bo dpa' mo gnyis tshogs dang / /tshim pa drug sogs bshad pa yi/ /mtshan nyid tshang bar khyed byed dam/ /tshogs 'khor mtshan nyid ma tshang na/ /btags pa ba las 'da'
ba med/ /de ltar 'dod na khyed nyid kyis/ /tshogs kyi 'khor lo ma byas phyir/ /rtsa ltung can du khas longs shig /de phyir rang la skyon brjod pa/ /nges par smyon pa
nyid du bas/ /gal te de dag kun byed na/ /phyag na rdo rje'i stod 'grel las/ /chos gos 'dzin pa rnams la ni/ /bla mas tshig gis bstan par bya/ /gzhan du bla ma dam tshig
ni/ /nyams par 'gyur zhes gang gsungs pa'i/ /gzhan gyis ma 'khur sdig pa yi/ /khur de khyed cag 'khor ram ci/ /gzhan yang dus 'khor rgyud 'grel sogs/ /tshad ldan rnams las
rab byung gis/ /de ltar byed pa rgyas par

bkag /chos rjes bshad pa'i ston mo de/ /dpa' bo'i ston mor khas blangs shing / /dpa' bo'i ston mo rje btsun gyis/ /tshogs 'khor dbye bar bshad ces pa/ /gnyis ka cig car khas
blangs nas/ /chos rjes bshad de sa skya pa'i/ /rang lugs min zhes smra byed pa/ /'di yang 'gal ba ltag sprod yin/ /khu dbon gnyis ka bzhed pa de/ /sa skya'i chos su mi
rung na/ /sa skya'i chos kyi mtshan gzhi ni/ /kun mkhyen gyis kyang rnyed mi nus/ /sa paN 'gegs pa'i sa skya pa/ /rnying pa de dag ches cher blun/ /de phyir phyi dro'i kha
zas dang / /sha chang ro la rngams pa yi/ /zol gyis tshogs 'khor byed do zhes/ /'jig rten pa rnams rmongs byed pa'i/ /'dod ldan de dag lhag spyod kyi/ /ting 'dzin bsgom
pa ji bzhin no/ /zhes gsungs so/ /de rnams kyi yang lan du mkhan chen bzang bkras pas snyan brgyud 'khrul sel las/ /'dod lan thebs pa'i thal 'gyur la/ /'khor gsum rigs pa
shes pas khrel/ /pho mo tshogs pa rnams gnyis te/ /gang zag phal la grags pa dang / /rdor sems bsgom pa'i ting 'dzin gyi/ /lha dgu la sogs dkyil 'khor dang / /dpa' bo dpa'
mo rnams kyang yod/ /de ltar min na tshogs 'khor gyi/ /tshim pa lnga yang dka' bar gnas/ /rtsa khams dpa' bo dpa' mo ru/ /gdod nas grub par khyod nyid 'dod/ /gzhan yang
tshogs 'khor rtsod spong las/ /phyi nang mkha' 'gro zhes kyang gsungs/ /rtsa ltung 'byung dang mi 'byung ba/ /klu sgrub la sogs sdom las grol/ /de lta min na de bzhin
byung /

/'on kyang lugs gnyis so sor nges/ /bu ram phyi dro 'dod pa dang / /mi 'dod 'gal ba med pa bzhin/ /gcig tu nges na ha cang thal/ /don dam shes byar khas len pa'i/ /dpe de da
dung bsgrub bya yin/ /zhes dang / 'o na sngon gyi lam 'bras pa/ /kye rdor dbang zhus thams cad la/ /lhan cig skyes pa'i ye shes gang / /dngos su skye bar 'dod dam ci/ /lo
rgyus kun las tshogs 'khor bshad/ /khyad par grub chen buddha shrIs/ tshogs 'khor mdzad pa'i rnam thar ltos/ /rab byung tshogs 'khor mi rung na/ /dge slong dpa' bo rdo
rje de/ /tshogs 'khor gshegs pa'ang mi bden nam/ /'di rnams bod rnams byung rgyal smras/ /tshim pa drug pa'i nyams len dang / /mchog dbang gsum po mtshungs pa'i phyir/ /tshogs
'khor bzhin du de la yang / /dngos btags gnyis su 'byed dgos 'gyur/ /tshogs 'khor dbang bskur gnyis ka la/ /dngos btags 'byed na rtog bzo yin/ /zhes pa dang / 'di
dag gnad kyi snying po'i lan/ /rje yi rtsa ltung 'khrul spong las/ /rab byung phyi dro mi za ba'ang / /bcu gsum pa yi ltung bas 'jig /cung zad 'thung zhing kha zas bsten/
/snod min drung du rab byung la/ /de skad smra na rtsa ltung gsungs/ /tshogs 'khor dus su rab byung gis/ /bslab pas bcings nas chang 'thung dang / /phyi dro'i kha zas bsten
pa yis/ /ltung ba byung dogs ma bsten pa/ /rtsa bar gsungs shing nad pa yis/ /reg pa tsam las mi bsten yang / /nyes med ril bu bsten pa ni/ /'di yi skabs ni min zhes
gsungs/ /gal te gong du bshad pa

ltar/ /bcas 'gal dogs pas rtsa ltung ste/ /bcas 'gal med na'ang bstan pa bsams/ /tshogs 'khor med phyir mi 'gal na/ /'o na de 'dra'i dgos med pa'i/ /rab byung tshogs 'khor
rung bar mthun/ /bstan la phan nam min yang rung / /dgos pa gtso bor rje btsun bzhed/ /chang ni 'o mar bsgyur nus pa/ /tshogs 'khor 'chad dus khyed nyid 'dod/ /'o ma'i ltung
ba'i nyes pa gang / /de la ma dad gang la 'ong / /bstan la'ang gnod par ji ltar 'gyur/ /nad la gnod pa'ang dka' pa yin/ /gzhan gyi rab byung tshogs 'khor dus/ /sha chang
bsten zhes snod min bsgrags/ /rang gis tshogs 'khor ma byas pas/ /khyed la ltung ba gnyis su 'gyur/ /tshogs 'khor ma byas rtsa ltung ste/ /ma bsten pa zhes rtsa ba dang
/ /'grel par dam rdzas mi bsten zhes/ /ma mthong phyogs mthong gzhan la smod/ /rang nyid ngo tsha gzhan gyis khrel/ /'khrul spong don yang dang po yi/ /las can rnams kyis
rung ba ste/ /ljon shing nyid las dam tshig dang / /tshogs 'khor gnas dang gang zag gsum/ /chos rjes tshogs 'khor rtsod spong las/ /gnas dang mdun bskyed tshogs 'khor
dus/ /bzod gsol skabs dang rnam pa bzhir/ /las ni dang po zhes bya ba/ /khu dbon gnyis kyis gsungs pa 'di/ /log rtog brag ri 'joms pa'i thog /tshim pa drug la'ang rnam gnyis
te/ /phyag rgya bsten dang ting 'dzin gnyis/ phyi ma Dombhi he ru kas/ /mar dang mar gyi nying khu yis/ /snying ga ru ni byug par bya/ /ji skad gsungs pa de bzhin

gsungs/ /des na zhib tu ma bltas par/ /rbad gcod sngas na rang nyid 'bebs/ /rigs pa tshogs 'khor mchog dbang mtshungs/ /de phyir rgyu lam mtshan nyid pa/ /rab byung nyams len
mi 'dod dam/ /gal te sha chang dngos su yin/ /mchog dbang ting 'dzin dkyil 'khor phyir/ /mtshungs min snyam na dge slong la/ /sa brko me reg la sogs dang / /dbang dus
gzhu sogs 'gog gam ci/ /dgongs pa gtso phyir de mthong tshe/ /nyes med ces ni rje btsun bzhed/ /ces sogs dang / dus 'khor bde mchog gsal lo zhes/ /snyan brgyud 'gog pa'i
zur za yin/ /zhes sogs rgyas par gsungs la/ sgyi chu ba buddha shrI'i nor bu'i phreng bar/ khyed kyi dbang de dbang mtshan nyid pa yin nam rjes mthun pa yin/ dang po ltar
na rab byung gis dbang mtshan nyid pa byar mi rung ste/ dbang mtshan nyid pa dang rje mthun par 'jog pa ni las rgya'am tshim pa drug pa dngos su byar yod med kyis phye ba
yin zhes sogs tshangs pa'i rigs sngags su gsungs pa de dbang la sbyar nas gsungs te da ci gsungs/ /tshim pa drug pa'i thad kyis bshad pa dang / dbang gong ma'i thad kyis
bshad pa rnams ci'i phyir mi mtshungs/ yang na dbang mtshan nyid pa med par khas longs shig dbang la de gnyis kyi tha snyad gong mas ma bshad snyam na/ tshogs 'khor la
de 'dra'i tha snyad gang du bshad smros shig da lta de 'dra'i dbang mdzad pa med kyang ye shes kyi phyag rgya la brten pas go chod do zhe na/ tshogs 'khor la ci phyir mi
mtshungs/ gzhan yang rdzogs rim gyi ye shes dngos su rtogs pa

'phags pa kho na la yod pas/ 'jig rten pa'i lam du dbang dang tshogs 'khor mtshan nyid pa med par khyod khas longs shig yang khyod nyams su len pa'i lam de lam mtshan nyid
pa dang rjes mthun pa gang yin sogs gong ltar sbyar na'ang mtshungs so/ /gal te phyag rgya la brten pa mtshungs na'ang sha chang sogs rab byung gi spang bya yin pas mi rung
snyam na/ 'o na mda' gzhu dang ral gri sogs rab byung gis spang bya yin pas dbang rdzas su mi rung bar rnam pa kun du mtshungs so zhes sogs dang / yang rje rdo rje 'chang
gis chen po chos rin gyi dri lan tshangs pa'i rigs sngags su bkod pa las/ gnyis pa ltar na rang rgyud la ye shes rgyas pa'i thabs su tshogs 'khor lkog tu bya ba dang
/ gdul bya gzhan ma dad pa bzlog pa'i phyir dngos su byed pa gnyis las ma 'das zhes gsungs pa la/ de ni ma brtags pa de/ 'chi ba'i tshe'am mu ge'am zhes sogs ma mthong bar
zad do zhes dang / yang tshangs pa'i rigs sngags su klu sgrub sogs rtsa ltung can du thal ba'i lan du/ 'khrul spong gi ltung ba'i ngo bo nyid rnam par gzhag pa ni zhes
sogs drangs nas/ de ltar gsungs na khyod kyis klu sgrub sogs rtsa ltung can du sgrubs shig yang na lung de chos rje pas ma gzigs pa'am zhal gyis mi bzhes pa'am/ rnal 'byor
dbang phyug gi man ngag min par khas longs shig gsungs/ yang tshangs pa'i rigs sngags su tshogs 'khor rnal 'byor pas bya dgos pa'i lung zhes sogs kyi lan du/ lung khungs
de khyed rang gis drangs pa bzhin bshad na/ lung dang po'i

don 'dir zhes pa rdo rje theg pa'i dkyil 'khor zhes ston/ byis pa rnams kyis zhes pa so skye ste spyir bstan/ 'o na skye bo kun gyis rung ngam snyam na dbang thob cing dam
tshig dang ldan pa'i rnal 'byor pa rnams kyis rung gi de ma yin pa'i tha mal pa rnams kyis ni ma yin no zhes ston gyis/ mdor na dbang thob dam ldan gyi lha'i rnal 'byor la
gnas pa zhig gis ji skad bshad pa'i tshogs rdzas bsten rung bar bstan/ gang dag gi sngags kyi stobs kyis sam brtan pa thob pa'i gang zag gis tshogs 'khor bya tshul dang
/ sbyangs rtogs sbar gsum gyi tshul rnams rgyas par bstan no/ /lung phyi ma'i don ni tshogs 'khor gyi tshul rnams gsang zhing sba ba dang / gsang spyod bag yangs su mi 'gyur
ba'i phyir gang thod du bya ba bkag pa yin te/ dge slong rnams la zhes sogs ni dngos su dgongs la/ de min na dge slong sngags kyi rnal 'byor pa mchog tu gsungs pa sogs
mi 'grig pa du ma yod pa'i phyir/ gzhan du dbang bzhi dang lam bzhi sogs nyams len yin pa dgag byar thal/ gsang ba shes rab dbang bskur ni/ /tshangs par spyod pas blang
mi bya/ /zhes sogs gsungs pa'i phyir zhes dang / de'i rjes su des na bshad par bya ste/ rje btsun chen pos/ de las sangs rgyas thob pa'i rgyu/ /bsod nams ye shes tshogs
yin te/ /zhes sogs dang / gzhan tshogs rdzas ngos 'dzin pa'i lung dang / tshogs 'khor gyi phan yon ston pa'i lung sogs kha yar zhig drangs pa'i mthar zhes rab tu myos pa'i
chang mi btung / chags sdang gi gtam mi bya/ kha drag dang rtsod pa mi byed ces

gsungs na sbyangs rtogs sbar gsum nus pa'i rnal 'byor pa la bslab bya de 'dra ci dgos te khyad par gyi dam tshig snub par byed pa'i than skad yin no/ gzhan yang lam 'dir zhugs
pa'i rab byung sogs kyis 'di nas bshad pa'i tshogs 'khor bya rung ste/ 'di nas gsungs pa'i rnal 'byor pa yin pa'i phyir zhes sogs rgyas par gsungs pa yin no/ /de ltar
na ngor rdzong gnyis po bza' ba'i dam tshig tshogs 'khor gyi rnam gzhag la brgal lan gyi spros pa so so nas shin tu che yang / don gyi snying po ni rdzong lugs pa dag ljon
shing dang chos rje pa'i tshogs 'khor gyi yi ge gnyis char las tshogs 'khor la dbye sgo mang du gsungs pa rnams tshogs 'khor mtshan nyid pa rang du bzhed cing / de'i rgyu
mtshan gyis tshogs 'khor la tshim pa drug dngos su med kyang / ye shes kyi phyag rgya'am dpa' mo la brten pas chog cing / tshogs 'khor mtshan nyid pa dang rjes su mthun
pa'i tha snyad rje btsun gong mas bshad pa med/ rab byung gis bya ba'i tshogs 'khor dang rnal 'byor pas bya ba'i tshogs 'khor gnyis su gsungs pa'i dang po de gzhan lugs
dang / sa skya pa rang lugs thun mong ma yin pa ni/ chos rje'i bshad tshul phyi ma rnal 'byor pas bya ba'i tshogs 'khor gyi rnam gzhag 'di yin/ des na ngor lugs ni dus
khyad par can la dpa' bo'i ston mo tsam yang mi byed pas khyad par can gyi bza' ba'i dam tshig med par 'gyur ro zhes gsungs par snang ngo / /ngor lugs pa rnams khu dbon gnyis
kyis tshogs 'khor gyi dbye bar bshad pa de dag ming gi rnam grangs tsam

gyis dbye ba yin pas/ dbye ba'i ya gyal de dag gang rung yin na tshogs 'khor mtshan nyid pa yin mi dgos la/ tshogs 'khor mtshan nyid pa yin na dpa' bo dang dpa' mo gnyis ka
'tshogs dgos shing / de'i gnad kyang tshim pa drug dngos su ldan dgos pa yin cing / des na sdom brtson bslab pas bcings pa dang / khyim pa'ang sbyangs rtogs sbar gsum mi
nus pa rnams kyis tshogs 'khor mtshan nyid pa byar mi rung la/ der ma zad sdom brtson ni nus pa de gsum dang ldan pas rang nyid la nyes pas mi gos kyang gzhan ma dad pa
sogs kyi bstan pa la gnod pa'i nyes pa spang ba'i phyir tshogs 'khor mtshan nyid pa de mi mdzad pa yin par chos rjes bshad la/ 'on kyang dus khyad par can gyi bza' ba'i dam
tshig med par mi 'gyur te/ dpa' bo'i ston mo zhes ming du btags pa'i tshogs 'khor rjes mthun pa de byar rung zhing bya bar yang bshad pa yin zhes par snang la/ de lta
na'ang tshim pa drug dgos pa dang / lus sems lhan skyes kyi bde bas tshim pa zhes pa de la las rgya la brten nas dngos su bya ba dang / ye shes kyi phyag rgya la brten nas
bya ba gnyis su yod pa dang / rnal 'byor pa dang rab byung gi tshogs rdzas la khyad par yod pa sogs ni lugs gnyis ka bzhed pa mthun la/ 'on kyang rdzong lugs pa'i mkhas
pa rnams kyis dbang gsum pa ye shes kyi phyag rgya la brten nas bskur ba de dbang mtshan nyid pa yin pa dper mdzad nas tshogs 'khor gyi tshe'ang rab byung sogs kyis las
rgya la dngos su ma brten par dpa' bo'i ston mo byas pa de'ang tshogs 'khor mtshan nyid par

bzhed cing / tshogs rdzas kyi sha chang sogs la'ang dgag pa byas na rtsa ltung bcu gsum pa 'byung bas bkag cha mi mdzad do/ /de la rang gi blo'i shar tshod ltar na lugs gnyis
char gyi bzhed pa mthun par byung ba de dag ni rje btsun chen po'i ljon shing dang / chos rje sa skya paNDi ta'i tshogs 'khor gyi yi ger bshad pa rnams kyi dgongs pa bla
na med par snang la/ dbang gsum pa dang tshogs 'khor gyi tshim pa drug pa'i skabs phyag rgya la brten tsam zhig mtshungs na'ang / dbang gsum pa la tshim pa drug ces pa'i
tha snyad rje btsun gong ma rnams kyis bshad tshul ji ltar yod/ tshogs 'khor la tshim pa drug dngos gzhi rang du bshad pas rdzong lugs pa'i mkhas pa phyi ma rnams kyis
de gnyis kyi mtshungs pa brjod pa 'di cung zad brtag dgos sam snyam zhing / mdor na sdom brtson rnams kyis khyad par gyi bza' ba'i dam tshig nyams su len pa 'di rdzong lugs
pa ltar tshogs 'khor mtshan nyid pa yin pa'am/ ngor lugs pa ltar rjes mthun pa gang ltar yang / de'i tshe sdom brtson rnams kyis las rgya dngos su bsten pa lta zhog tshogs
rdzas la sha chang sogs rab tu byung ba la spyir bkag pa rnams kyang mi bya ba dang / phyi dro'i zas su gnang ba'i bu ram sogs byed pa'am sha byed kyang bsad sha ma
yin pa dang / chang yang lce la reg pa tsam ma gtogs ha cang mang pa mi bsten no zhes spyod pa dog phyogs kyi mtha' bsdams te bag yod du bya ba nyid shin tu legs pa yin
te/ de las gzhan du gsang spyod 'chol par spyad na 'jig rten tha mal pa dang mu

stegs 'ga' zhig gi spyod pa dang mtshungs par 'gyur ba dang / rab byung gi bslab pa dang 'gal ba'i sha chang bag med bsten pa sogs byas na de la brten nas khyim pa rnams ma
dad pa dang / sngags kyi theg pa la bzhugs pa dag la gzhan gyis brnyas par 'gyur zhing / rgyu de la brten nas sangs rgyas kyi bstan pa la gnod par 'gyur bas na tshul de
la nan tan du bya rigs so snyam ste/ don 'di la dgongs te mkhyen rab kyi dbang phyug sa skya paNDi tas tshogs 'khor gyi yo byad la/ rab byung sdom brtson gyi lugs dang /
rnal 'byor pa'i lugs gnyis su gsungs pa dang / dang po de 'chad pa na/ gtor ma la sha chang la sogs pa dbul/ sdom brtson rnams kyis lce la bdud rtsi myang ba tsam bya/ gzhan
bu ram shing tog la sogs pa la bsang ba sogs gtor ma byin rlabs ltar bya/ sha lnga bdud rtsi lngar bsgoms te zos pas rtsa ltung bcu gsum pa'i nyes pa mi 'byung / sangs
rgyas dang byang chub sems dpa' dang ye shes kyi mkha' 'gro rnams kyis byin gyis rlabs te/ gsang ba 'dus pa las/ sha rnams thams cad med na yang / /thams cad bsam pas rnam
par brtag /rdo rje sbyor bas zos pa yi/ /sangs rgyas thams cad byin gyis brlabs/ /zhes bya ba dang / sambu Ta las kyang / sha gang yang med na rnam par rtog pas sha'i
rang bzhin du byas la 'jig rten pa gang bza' ba de bza' bar bya'o zhes gsungs pa ltar ro zhes dang / tshul de klu sgrub yab sras/ thogs med sku mched/ jo bo rje/ kha che
paN chen sogs bzhed par bshad pa'i rjes su sdom brtson rnams

kyis dbang bskur ba la sogs pa'i dus su 'di ltar byas na legs so zhes gsungs pa yin no/ /yang ngor lugs bzhed pa'i tshogs 'khor gyi rnam gzhag la/ rdo rje gdan pa chen po kun
dga' rnam rgyal dpal bzang po zhes rdzong lugs pa dag gi bstan 'dzin rnams kyi gtsug rgyan lta bur gyur pa de nyid kyis gzhan lugs kyi tshogs 'khor gyi rnam gzhag dgag
pa dang / rang lugs kyi de'i rnam gzhag legs par bshad pa'i bstan bcos grub pa'i dga' ston zhes bya ba mdzad de/ /de nyid las tshogs 'khor bsten dgos pa/ ma bsten pa'i nyes
dmigs/ bsten tshul dngos dang gsum du mdzad nas/ phyi ma'i skabs su de la log rtog dgag pa sogs don tshan gsum du bshad pa'i dang po la mdor bstan rgyas bshad gnyis su
mdzad pa'i dang po la/ deng sang gi dus 'dir rdo rje slob dpon rdzas la brkam pa dang longs spyod la chags pa 'gas zhes pa nas/ phyogs de la rims nad bzhin du 'dzem par
bya'o zhes pa'i bar gsungs nas ngor lugs la thog mar mdor bstan gyi tshul du dgag pa brjod pa mdzad do/ /de la lan 'debs dngos su mdzad pa po gzhan byung ba ni ma mthong
la/ mkhas pa'i dbang po byams pa rab brtan gyi thugs sras rje bsod nams rab brtan zhes bya bas tshogs kyi 'khor lo'i dgag lan log rtog gi brag ri 'joms pa'i rdo rje zhes
bya ba mdzad la/ de nyid las rdo rje gdan pa chen pos dgag pa'i gsung dang mtshungs pa'i lan yang mdor bstan dang rgyas bshad gnyis kyi sgo nas 'don par mdzad do/ /de'ang
dgag pa mdor

bstan gyi lan du/ 'di dag ni phyogs snga'i nam ma langs par dgag pa'i nyi ma shar ba zhes pa'am/ phyogs snga gzhi med la smyon gtam gsungs pa'i ngal ba 'ba' zhig tu zad de/
'di ltar de nyid du tshogs kyi 'khor lo bsten du rung mi rung so thar gyi gdung ba'i ngos nas 'jog pa bzhin no zhes pa 'di'ang smyon gtam du snang ste/ de ltar khas len
pa po med pa'i phyir/ 'on kyang gang zag gi rigs la ltos nas sdom brtson rdo rje 'dzin pa'i lugs/ de las gzhan pa'i rnal 'byor pa'i lugs gnyis su dbye ba/ rje btsun sa paN
gyis bshad pa ltar nged kyi bla ma rnams kyang bzhed/ de tsam gyis tshogs 'khor thams cad so thar gyi ngos nas bzhag par 'gro na khyed rang yang tshogs 'khor so thar gyi
bslab bya dang bstun nas khas len dgos te/ nyid kyi lung der sa paN gyi gsung dang 'gal spong gi skabs su 'dir ni so thar la bstun pa che chung gi sgo nas bzhag ste zhes
bris pa'i phyir/ gzhan yang rdo rje theg pa yin pas nyan thos kyi bslab pa dang bstun mi dgos na khyed thams cad he ru ka'i cha lugs mi bzung bar rab byung gi cha lugs
bzung nas ci byed ces pa dang / yang rdo rje gdan pas snod kyi skyon yon ma brtags par theg pa ches dman pa'i rigs can la dbang bzhi bskur te zab mo'i gnad rnams bstan pa
las zhes pa'i lan du spyir snod brtag dgos kyang / khyed ltar na gangs khrod kyi skye bo thams cad gsang sngags kyi snod du gzigs par sems te/ gsang sngags thun mong ma
yin pa'i phyag rgya dang gar sogs snod min la gsang dgos pa rnams skye bo thams cad 'dus

par mdzad par snang bas so zhes dang / yang de ni 'dod yon lam du byed pa rdo rje theg pa las 'dod yon spong ba lam du byed pa theg pa gzhan khyad par du 'phags pa yang don
gyis 'dod pas zhes pa'i lan du spyir btang tsam la de ltar 'dod mkhan med/ gang zag gi rigs la ltos nas rdo rje theg pa zab pa'i nges pa med de/ /theg dman gyi rigs can
la de'i chos kho na zab par klu sgrub kyis nad dang sman gyi dpe dang bcas te gsungs la/ de min na sangs rgyas kyis rdo rje theg pa kho na ci'i phyir mi gsung zhes pa'i lan
mdzad cing / yang de lta bu rjes 'brang dang bcas pas lta ba tshogs kyi 'khor lo nyid sngags pa ngan 'gror 'jug pa'i sgor bsam pa ni zhes pa'i lan du/ ngor lugs pas sdom
brtson rnams kyis tshogs 'khor gyi tshe sha chang la longs spyod na ltung bas gos nas ngan song du skye bar bzhed pa la de ltar zer na/ 'o na dbang yang ngan song du skye
ba'i rgyur 'gyur te/ de thob pa'i gang zag rtsa ltung gi dbang gis ngan song du skye ba yod pa'i phyir/ des na tshogs 'khor sogs kyi tshe spyod pa zhib mor byed pa rnams
ltung ba can ltung med du rlom zhing / ltung med ltung ba la sbyor ba'i rgyu yin nam/ sngags la khag btags nas spyod pa 'chol por byed pa rnams rtsing spyod la zhib spyod
du rlom zhing / zhib spyod dang du len pa rnams rtsing spyod la sbyor ba'i rgyu yin/ gzur gnas kyis dpyad 'tshal lo zhes bshad do/ yang rdo rje gdan pa chen po'i grub
pa'i dga' ston las rgyas par dgag pa'i tshe/ 'dir gtso bor dgag bya ni ngor pa'i ngan rtog ste/ 'di bkag

pas gzhan khegs par 'gyur ba dang / sa skya pa'i bstan pa'i dri ma'ang 'byang bar 'gyur bas so zhes sogs kyi dgag yul ngos bzung ste/ de la kun bzang rnam rol las 'byung ba
dgag pa dang / gsang ba kun rgyan las 'byung ba dgag pa gnyis su mdzad nas/ dang po la gong du bkod pa'i kun bzang rnam rol las bshad tshul de phyogs sngar bkod nas/ de
skad smra ba po'i don gyi snying po ni spyir 'jig rten pa'i zas la tshogs kyi 'khor lo gdags su mi rung zhing / khyad par sha chang rab tu byung bas tshogs kyi 'khor lo bsten
pa gtan mi rigs zhes par snang ba ches shin tu mi 'thad de zhes sogs mi 'thad pa'i sgrub byed dang bcas dgag pa'i rnam grangs shin tu rgyas par 'byung ba'i lan du/ chos
rje bsod nams rab brtan gyis lan 'debs rigs pa'i rnam grangs mang po dang bcas gsungs kyang / dngos lan snying po blangs te bkod na kun gyis rtogs sla bar 'gyur bas lan
rgyas bshad rnams kyi snying po ni/ dgag pa de dag ni phyogs snga ma longs par mdzad par song ste/ 'jig rten pa'i dga' ston dang kha zas yin na tshogs kyi 'khor lo'i rgyur
mi rung bas khyab pa dang / sha chang rab byung gi tshogs 'khor gyi dus su gtan nas bsten mi rigs par 'dod pa med bzhin du dgag pa mdzad pas so/ /kun bzang rnam rol
las sha chang kho na la longs spyod pa 'jig rten pa'i dga' ston la tshogs kyi 'khor lo'i ming gdags par mi bya'o zhes pa'i don ni/ thar pa don gnyer rnams kyis sha chang
kho na la longs spyod pa 'jig rten pa'i dga' ston dang tshul mtshungs pa'i longs spyod la

tshogs 'khor gyi ming btags nas bag med du longs spyad par mi bya zhes pa'i don yin la/ yang rab byung gis tshogs 'khor gyi tshe sha chang gtan nas bsten mi rung ba'ang gsang
ba kun rgyan gyi dgongs pa ma yin te/ ting nge 'dzin la brtan pa thob pa'i sdom brtson rnams kyis tshogs 'khor gyi tshe sha chang sogs khyim pa rdor 'dzin rnams dang khyad
med du longs spyad kyang dran shes nyams pa sogs kyi nyes par mi 'gyur yang / gzhan ma dad pa sogs kyi rgyur song dogs nas cung zad tsam longs spyod cing / de min pa'i
sdom brtson rnams kyis ni dam rdzas ma bsten pa'i nyes pa spang ba'i phyir sha chang sogs cung zad bsten par gsungs shing / mang du bsten par ma gsungs pa'i phyir/ gal
te 'dul ba dang bstun na cung zad tsam re'ang bsten du mi rung / tshogs 'khor gyi tshe tshim par longs spyod ces gsungs pas de dang 'gal lo snyam na/ lha mchod pa'i bsam
pas cung zad re bsten pas bcas 'gal gyi nyes pa'ang mi 'byung / dam rdzas ma bsten pa'i nyes par yang mi 'gyur bar rje btsun khu dbon gyis/ sdom brtson rnams la cung zad
tsam/ /zhes dang / bag tsam zhes dang / bdud rtsi myang ba tsam zhes dang / rab tu byung ba la tshogs kyi 'khor lo la sogs pa dgos pa rgya chen po mthong ba'i tshe ni phyi
dro'i kha zas kyi nyes pa med la zhes sogs kyi dmigs bsal gsungs pa yin cing / tshim par longs spyod ces pa'ang rang nyid lhar gsal ba lus dkyil gyi lha dang bcas pa thams
cad mnyes shing tshim par bsam pa'i don yin

gyis/ khams kyis 'chun tshad longs spyod pa'i don min la/ des na rje btsun gong ma rnams kyis tshogs 'khor lugs gnyis gsungs pa yang ting nge 'dzin mi brtan pa'i sdom brtson
la sha chang sogs mang po bsten na bcas 'gal gyi nyes pa dang / de brtan pa rnams la gzhan ma dad pa sogs kyi nyes par 'gyur du dogs pa'i rgyu mtshan gyis yin no/ /de'i
rjes su 'brangs nas thar 'dod rnams la blang dor gyi gnas tshul bzhin ston pa'i bshes gnyen la phrag dog sogs kyis skur 'debs mi rigs zhes pa'i lan 'debs mdzad do/ /yang
grub pa'i dga' ston du tshogs 'khor gyi tshe sha chang bkag pa la legs par brtags na rtsa ltung du mi 'gyur ba med do zhes sogs rtsa ltung dang po nas bcu bzhi pa'i bar
thams cad rje ngor chen nyid la byung bar bshad pa'i lan du/ rje bsod nams rab brtan gyis 'di dag ni rang kho na mchog dang / gzhan nyes can du kun gyis mthong na snyam pa'i
rang 'dod khong tshang du snang bas dgag bsgrub kyis ga la lang / 'on kyang de ltar smra ba po rang nyan thos ltar na gzhan la skur 'debs kyi lhag ma dang / rdo rje theg
pa ltar na rtsa ltung bzhi pas gos par song ste/ de bas rje btsun rin po che grags pa rgyal mtshan zhabs yang dag pa'i dge ba'i bshes gnyen du byed na smra ngan 'di'i
'gro ba ni cir 'gyur/ gzhan du dam tshig las nyams na/ /nyams pa bdud kyis bzung bar 'gyur/ /de bas sdug bsngal myong 'gyur te/ /thur du bltas te dmyal bar 'gro/ /zhes pa'i
don rtogs par bya'o zhes pa nas/ nyes pa 'di rnams byas pa'i rjes la ni dbang yang gzhan

la ma zhus pas khron par ltung ba'i rdo ba bzhin du rig par bya zhing zhes sogs kyi bar bris pa'i sgo nas gzhan ngan song du skyes nas sdug bsngal myong ba la dga' ba bsgom
zhing yid smon btab pas byams pa'i sems spang bar 'gyur ba'i phyir zhes bshad cing / yang grub pa'i dga' ston las dbang gsum pa'i skabs su dge slong rdo rje 'dzin pas chags
pa'i gtam smras pas lhag ma'i ltung bar 'gyur ba dang / dam bzhag sogs kyi skabs su khyod kyi rdo rje 'chang nga yin gyi zhes sogs la 'pham par 'gyur dgos na tshogs 'khor
las 'jigs pa dbang bskur ba yang 'gegs dgos so zhes sogs gsungs pa'i lan du/ rje bsod nams rab brtan gyis/ 'khrig tshig smra ba'i lhag mar 'gyur ba la chags sems kyis
kun nas bslangs pa zhig dgos la/ dbang gsum pa'i skabs su de ltar smra ba ni dbang gi ye shes ngos zin pa'i ched yin pas mi mtshungs so/ gal te tshogs 'khor gyi tshe'ang
sha chang sogs la sred pa'i sgo nas ma yin par lha mchod pa'i bsam pas tshogs rdzogs pa'i ched yin pas mtshungs so zhe na/ tshogs 'khor gyi tshe dge slong rdo rje 'dzin
pas sha chang cung zad bsten pa ni nged kyang 'dod la/ mang du longs spyod na dran pa nyams nas bag med kyi spyod pa dang / gzhan ma dad pa sogs su 'gyur dogs nas mang du
longs spyod pa de bkag pa yin la/ dbang gsum pa'i tshe chags pa'i gtam smra ba tsam gyis dran shes nyams nas bag med kyi spyod pa dang / gzhan ma dad pa sogs su mi 'gyur
ba'i phyir/ dam bzhag gi tshe'ang de

ltar smras pas brdzun smra ba'i pham par mi 'gyur te/ nyan thos kyi lugs la der 'gyur ba la dran shes bzhin gyis zin pa zhig dgos shing / rdo rje theg pa'i skabs su rang nyid
sangs rgyas su bskyed cing sangs rgyas su gsal ba'i sgo nas de ltar smra ba la pham par ga la 'gyur zhes gsungs so/ /yang rdo rje gdan pa chen po'i grub pa'i dga' ston
las gsang ba kun rgyan las 'byung ba 'gog pa'i tshe/ thog mar 'dir rab tu byung ba sdom brtson rnams kyis tshogs 'khor byed na zhes sogs gsang ba kun rgyan las 'byung tshul
gong du bkod pa de rnams phyogs sngar bshad nas/ de dgag pa ni skyes bu gang dag gzhan la zhe sdang bzhin du chang gis myos na smra ba thams cad la go rim med cing rang
gi phyogs blos btang nas ldab ldib tu smra bar byed pa ltar/ khyod kyang bla brang gi chags sdang gis snyigs dus kyi thub pa rdo rje 'chang theg chen chos kyi rgyal po
la zhe sdang bzhin du mi shes pas myos te lung rigs dang bral zhing / rdo rje theg pa'i nyams len thams cad blos btang nas ngan g.yo'i rtsom pa 'ba' zhig byed par zad mod/
rigs pa dang 'gal ba ni ci dge slong rdo rje 'dzin pas sngags kyi nyams len byed pa ni gang 'dul ba dang mi mthun pa de'i tshe sngags gtso che ba zhig gam/ 'dul ba gtso
che ba zhig dang po ltar na tshogs 'khor gyi tshe 'dul ba dang ma mthun ces sun dbyung du ci yod/ phyi ma ltar na dge slong rdor 'dzin gyis 'dod yon bsten byar mi byed
par thal/ theg pa thun mong bas 'dod yon spong ba gang zhig gong ma las 'og ma gtso che ba'i phyir/ phyi ma khas/ 'dod na

dge slong rdo rje 'dzin pa sngags pa ma yin par thal/ 'dod pa'i phyir/ khyab ste/ 'dod yon bsten pa theg pa'i chos nyid kyis thob pa'i sngags pa'i dam tshig yin pa dang / mdo
sngags kyi dbye ba'ang 'dis 'byed par dpal sa skya pa yab sras bzhed pa'i phyir/ de'ang 'dod na/ dge slong rdor 'dzin dge slong rdor 'dzin ma yin par thal/ de sngags pa
ma yin pa'i phyir/ 'dod na dge slong rdor 'dzin dge tshul dge bsnyen gsum gyi rdo rje 'dzin pa go rim bzhin rab 'bring tha gsum ma yin par thal/ dge slong rdor 'dzin med
pa'i phyir/ gzhan yang dge slong rdo rje 'dzin pas gsang sngags mi spyod par thal/ des gsang ste spyod dgos pa med pa'i phyir/ der thal/ 'dul ba ji lta ba bzhin spyod pa'i
phyir/ 'dis mtshon nas rigs pa grangs med pa 'gro ste/ rigs pa shes pa rnams kyis spros te dgag par bya'o zhes gsungs/ de'i lan du rje bsod nams rab brtan gyis dgag lan
las/ 'o na khyed rang dge slong rdo rje 'dzin pas sngags kyi nyams len byed pa na de ltar gang gtso/ dang po ltar na des sngags kyi nyams len byed pa'i tshe 'dul ba nas
bshad pa'i bslab bya srung sdom mi dgos par thal/ de'i tshe sngags gtso che ba'i phyir/ khyab pa khas/ 'dod na dge slong rdor 'dzin gyis rgyun du de ltar mi dgos par thal/
'dod pa gang zhig des rgyun du sngags kyi nyams len byed dgos pa'i phyir/ gzhan yang / phyi ru nyan thos spyod pa bsrung / /zhes pa dang / nyan thos spyod pa srung ba
po/ /zhes pa rnams kyang sngags kyi nyams len

byed pa po ma yin par 'gyur zhing / yang na nyan thos kyi spyod pa srung ba po ma yin par 'gyur ro/ /gzhan yang 'dul ba pa rnams kyis gsang ste spyod dgos pa med par thal/
des 'dul ba ji lta ba bzhin spyod pa'i phyir/ khyab pa khas/ 'dod mi nus te/ des gsang ste bar chad dri ba sogs spyod dgos pa yin pa'i phyir/ des na khyab pa 'di 'dra'i rigs
pa grangs med byas kyang mkhas pa rnams bzhad mo grangs med 'chor ba'i rgyur zad do/ rigs pa shes pa rnams kyis spros te dgag par bya'o zhes pa ni/ rigs pa shes pas 'di
'dra ba'i khyab pa mi 'cha' las che'o legs par dgongs 'tshal lo zhes gsungs so/ yang grub pa'i dga' ston du gzhan smras pa de dag ni phal cher skyon dang bcas pa ste/
rab byung gi tshogs 'khor bshad pa'i rjes su rnal 'byor pa rnams kyis kyang zhes pa de ltar na/ rnal 'byor pa yin na khyim pa yin dgos pa dang / rab byung yin pa rnal 'byor
pa ma yin dgos pa'i tha chad pa yin no zhes pa'i lan du/ rab byung dang rnal 'byor pa'i tshogs 'khor so sor bshad pa tsam gyis rab byung yin na rnal 'byor pa min dgos
zhes par mi 'gyur/ gal te 'gyur na rje btsun sa paN la ji ltar bya/ mi mtshungs te khyed kyi rab byung mchog dang / rnal 'byor pa khyim pa'am dman par bzung bas nongs la/
sa paN gyis ni so thar la bstun pa che chung gi sgo nas bzhag ste/ don la khyod dang dman mchog go log pas so zhe na/ nged kyi rnal 'byor pa yin na rab byung las dman pas
khyab pa dang / khyim pa yin pas khyab pa khas ma blangs shing / dman mchog

go log ces pa'ang rab byung yin na rnal 'byor pa las dman pas khyab pa la zer na/ shAkya thub pa rab byung min pa'am rnal 'byor pa las dman pa gang rung las ma 'das shing /
rgyud las/ rten ni gsum las dge slong mchog /'bring ni dge tshul yin par 'dod/ /khyim na gnas pa tha ma 'o/ /zhes sogs ma mthong bar zad do zhes gsungs so/ /yang rdo rje
gdan pa chen po'i grub pa'i dga' ston las rgya la sha chang dben par bsten pa gzhan gyis thos na ma dad kyis dogs na/ bsten dus mi bsten pa'i nyes par byed pa ni/ dam tshig
gi rdzas rnams ma bsten na rdo rje mkha' 'gro rnams mi mnyes par byed pa'o zhes rje btsun gyis gsungs pas/ mkha' 'gro ma ma mnyes pa dang 'jig rten pa ma dad pa gnyis
gang nyes pa che soms shig ces gsungs pa'i lan du/ chos rje bsod nams rab brtan gyi gsung de las khyed rang gi rtsod spong gi skabs su bshang gci sogs ni bdud rtsir mi nus
bzhin du zos na 'jig rten pas dmod par 'gyur zhing zhes sogs bris pa la'ang mtshungs te/ bshang gci sogs zos pa la 'jig rten pa ma dad pa dang / mkha' 'gro ma ma mnyes
pa gang nyes pa che soms shig ces gsungs/ yang grub pa'i dga' ston las dus 'khor dang 'gal ba'i rtsod spong gi tshe/ 'dir phyogs snga smra ba po la ni mang du smra ci dgos/
dus 'khor gyi chos skad rnams dang rgyud sde gzhan rnams mi mthun pa mang bas lugs phan tshun mi bsre bar chos skad rang rkang tshugs pa 'dod dgos so zhes smras na ci
zhig smra yongs zhes pa'i lan

du/ dgag lan der dus 'khor rang rkang gi nyams len byed pa'i gang zag des bla med spyi nas bshad pa'i rtsa ltung bcu gsum pa bsrung mi dgos par thal/ bla med spyi la tshogs
'khor gyi tshe sha chang ma bsten na rtsa ltung bcu gsum pa 'byung ba gang zhig des dus 'khor nas gsungs pa'i sha chang ma bsten pa'i tshogs 'khor byas pas de mtshan nyid
par 'gyur ba'i phyir/ rtags gnyis char khas/ 'dod na/ bla med kyi dkyil 'khor re re la bsrung bya rtsa ltung mi 'dra ba re re yod par 'gyur zhing / de 'dod na dus 'khor
gyi dkyil 'khor du thob pa'i sngags sdom la rtsa ltung gis ma gos la/ kye rdor gyi dkyil 'khor du thob pa'i sngags sdom la rtsa ltung gis gos pa'i gang zag yod dgos/ de'ang
'dod na rtsa ltung gis gos pa dang / des ma gos pa'i sngags sdom dang ldan pa'i gang zag yod pa 'dod dgos 'byung zhing / gzhan yang dus 'khor dang kye rdor gnyis char
gyi dbang thob pa'i rdor 'dzin des tshogs 'khor bya mi rung bar thal/ des sha chang la brten pa'i kye rdor sogs bla med spyi lugs kyi tshogs 'khor byas na dus 'khor dang
'gal/ sha chang med pa'i dus 'khor lugs kyi tshogs 'khor byas na bla med spyi dang 'gal bar 'gyur bas so zhes gsungs so/ /yang grub pa'i dga' ston du sa paN dang 'gal spong
gi skabs su khyed kyis rab byung mchog dang / rnal 'byor pa khyim pa'am dman par bzung bas nongs la zhes sogs kyi lan la/ rje bsod nams rab brtan gyis sngar gyi de 'dra
ba zhig gi lan 'debs gsungs shing / mdor na dkar po rnam gsum dang mi mthun

pa ni nyan thos la rtsod spong mdzad pas kyang shes te/ khyed ltar na nyan thos kyi rtsod spong don med pas so zhes gsungs pa'i lan du/ nyan thos kyi bslab ldan thams cad 'di'i
rtsod spong gi yul du bzung bas nyes te/ nyan thos lugs kyi bslab pa dang ldan cing bla med kyi rgyud smin pa'i dge slong rdor 'dzin med par thal/ nyan thos lugs kyi
bslab ldan yin na 'di'i rtsod spong gi yul yin dgos/ bla med kyi rdor 'dzin yin na de ma yin dgos pa'i phyir/ rtags dang po ni dkar po rnam gsum dang mi mthun pa ni zhes
sogs kyi rnam dpyad las khyed rang gis khas blangs/ des na nyan thos kyi sgra 'jug pa tsam la nyan thos kyi grub mtha' rang lugs su smra ba nyan thos sde gnyis lta bu dang
/ nyan thos kyi lta spyod dang ldan pa nyan thos rang rgyud pa gnyis las sa paN gyis tshogs 'khor rtsod spong mdzad pa'i yul ni snga ma rnams so/ nyan thos kyi bslab pa
dang ldan pa la 'di'i rtsod spong gi yul dang / de min pa gnyis su yod ces gsungs so/ /yang grub pa'i dka' ston du/ 'on te chos rjes rab tu byung ba sdom brtson gyi lugs
ni zhes sogs gsungs pa ci zhe na/ de ni rab byung dman pa rnams la thabs mkhas gsungs pa yin gyi/ des mchog la gzhan mi 'gegs pa ni zhes sogs kyi lan du/ rje bsod nams
rab brtan gyis 'di'i rab byung dman pa de rdo rje theg pa'i sgor ma zhugs pa'i rab byung la bya'am/ der bzhugs kyang rim gnyis mi brtan pa'i rab byung la bya/ dang po ltar
na dpyod mi dgos/ gnyis pa ltar na nged dang mthun te deng sang tshogs

'khor byed pa phal cher rim gnyis kyi ting nge 'dzin la brtan pa ma thob pa shas che ba'i phyir/ 'di la dgongs nas rje btsun sa paN dang kho bo cag gi yongs 'dzin gong ma rnams
kyis tshogs 'khor lugs gnyis gsungs pa yid ches pa'i gnas su gyis shig ting nge 'dzin la brtan pa thob pa'i tshogs 'khor la dgag bsgrub mi dgos te/ de dag gi mdzad pa
thams cad sa lam gyi grogs kho nar 'gyur ba'i phyir zhes bshad la/ yang grub pa'i dga' ston las gal te sa paN gyis klu sgrub yab sras/ thogs med sku mched/ jo bo rje dang
/ kho bo'i mkhan po bsod snyoms pa chen po la sogs pa rnams kyis tshogs kyi 'khor lo'i lugs 'di yin no/ /sdom brtson rnams dbang bskur ba la sogs pa'i dus su 'di ltar
byas na legs so zhes gsungs pas 'grub snyam na/ jo bo dang mkhan po sogs kyis bod rnams snod min du dogs nas mdzad pa yin gyi/ de rang lugs su ma nges zhes pa'i lan du/ rje
bsod nams rab brtan gyis 'di'ang 'brel med bzhad gad kyi gnas te jo bo dang mkhan pos de ltar yin zer na'ang / klu sgrub dang thogs med sogs kyis bod rnams snod min du
dogs nas rgya gar du de ltar mdzad ces pa la 'brel med pas so/ /gzhan yang jo bo sogs kyis bod rnams snod min du dogs nas tshogs 'khor de ltar mdzad pa la/ khyed kyis bod
rnams snod ldan du dgongs nas sha chang gtso bor bsten pa'i tshogs 'khor byed pa 'gal lo/ /gal te sa paN gyis sdom brtson gyi lugs bshad pa de brtan pa ma thob pa'i dbang
du byas pa yin na klu sgrub sogs der

'gyur ro zhe na/ de dag ni rang nyes pas gos dogs kyis tshogs 'khor de ltar mdzad pa ma yin gyi/ rjes 'jug brtan pa ma thob pa dag gis gsang sngags la khag btags nas rtsing
spyod dang du blangs na bstan pa dang rang gzhan la gnod par 'gyur bas de dgag pa'i phyir yin te/ dper na ston pas thun mong ma yin pa'i gdul bya la kha sbyor yan lag bdun
ldan gyi skur bstan nas/ thun mong ba la tshangs par spyod pa'i skur bstan pa bzhin no zhes sogs gsungs so/ yang grub pa'i dga' ston las sa paN gyis tshogs 'khor rnam
gzhag las rnal 'byor pa'i tshogs 'khor gsungs pa nas chos kyi rgyal po dpal ldan sa skya pa'i phyag len gyi rim pa bshad zin to zhes gsungs la/ snga phyi gnyis mi mthun na
phyi ma rang lugs su mdzad ces gsungs pa'i lan du/ chos rje bsod nams rab brtan gyis de la brtags na sa paN gyis tshogs 'khor la sdom brtson gyi lugs dang / rnal 'byor
pa'i lugs gnyis su gsungs pa'i phyi ma sa lugs dang mi mthun zhes par song 'dug pa/ de ltar na sa skya pa'i tshogs 'khor de klu sgrub sogs nas kha che paN chen gyi bar sogs
rgya gar gyi paN grub rnams dang mi mthun par smra ba ni ya nga ba'i gtam mo/ /lugs gnyis mi mthun zhes pa'ang gang zag gcig la ltos pa'i phyag len mi mthun pa ma yin
gyis gang zag so so la ltos nas mi mthun pa ste sdom brtson rdor 'dzin rnams kyis lugs snga ma ltar bya/ de las gzhan pa'i rdor 'dzin rnams kyis phyi ma ltar bya'o/ /de gnyis
char yang sa skya pa'i phyag len rnam par dag

pa'o zhes kho bo cag smra'o zhes sogs gsungs pa'i rjes su/ mdor na tshogs 'khor gyi rnam gzhag grub pa'i dga' ston las dgag pa'i ngal ba mang du gsungs ba de thams cad tshig
zin tsam la/ bdag cag rnams kyi 'dren pa kun dga'i mtshan can gyis gnang ba'i tshogs 'khor gyi rnam gzhag gsang ba kun rgyan dang / kun bzang rnam rol gnyis la dgag pa
brjod nas/ don la rje btsun sa paN gyis tshogs 'khor rnam gzhag tu rab byung sdom brtson gyi lugs gsungs pa de bkag par snang ste/ de'ang yid ches pa'i phyir du sa paN gyi
gsung bkod pa na  zhes gsungs nas/ chos rje'i tshogs 'khor las sdom brtson gyi lugs gsungs pa de 'dren par mdzad do/ de dag ni ngor rdzong lugs gnyis kyi bzhed pa rags
pa tsam bkod pa yin pas skal bzang rnam dpyod dang ldan pa dag gis rje btsun khu dbon gnyis kyi tshogs 'khor gyi rnam gzhag dang / rje rdo rje 'chang kun dga' bzang pos
mdzad pa'i tshogs 'khor gyi rnam gzhag ston pa'i gsung rab gnyis/ rdo rje gdan pa chen po'i tshogs 'khor gyi rnam bshad grub pa'i dga' ston/ rje bsod nams rab brtan gyis
mdzad pa'i tshogs 'khor gyi rtsod spong log rtog gi brag ri 'joms pa'i rdo rje zhes bya ba rnams la yang nas yang du lta rtog gyis la legs bshad kyi dga' ston slar yang spel
bar mdzad du gsol/de ltar grub pa'i dga' ston dang / de nyid kyi rtsod spong log rtog gi brag ri 'joms pa'i rdo rje gnyis kyi rtsod pa dang rtsod lan rnams kyi don so
so la dpyad rgyu 'ga' re snang yang yi ges 'jigs nas 'dir ma bris

la/ gzhan phal cher gsung rab kyi don la zhugs shing dgag bsgrub kyi sgo nas blang dor gyi gnad phyin ci ma log par ston pa'i legs bshad bla na ma mchis par snang mod/ 'on
kyang grub pa'i dga' ston du/ de bas rje btsun rin po che grags pa rgyal mtshan zhabs yang dag pa'i dge ba'i bshes gnyen du byed na smra ngan 'di'i 'gro ba cir 'gyur zhes
sogs dang / rje rdo rje 'chang kun dga' bzang po la rtsa ba'i ltung ba bcu bzhi po thams cad byung ba dang / de la brten nas ngan song du skye bar 'gyur tshul gsungs pa
rnams ni ha cang rtsub mo'i gsung du snang bas/ rje btsun rdo rje gdan pa chen po rang nyid bslab pa dang dbang las rnam par grol nas nyes par mi 'gyur ba zhig yin na'ang
/ rjes 'jug mi shes pa dag gis 'di tsam gyi gsung la brten nas skyes bu dam pa la log lta dang skur 'debs kyis sdig gsog gi rgyur song dogs pa dang / de bzhin du rje bsod
nams rab brtan gyis rdo rje gdan pa'i gsung de'i lan du/ de ltar smra ba po rang nyid la nyan thos kyi bslab pa la ltos na dge 'dun lhag ma'i ltung ba dang / rdo rje theg
pa la ltos na rtsa ltung bzhi pa 'byung bar gsal te zhes sogs gsungs pa'ang 'jig rten ngan pa'i kha skad ltar du snang bas/ rang re rjes 'jug so skye rnams kyis grub mtha'i
rnam gzhag la bzhed pa 'thad mi 'thad kyi lung rigs kyi dpyad pa mdzad pa ni/ bstan pa la phan pa'i yan lag tu 'gyur zhing / de las gzhan skyes bu dam pa la ngan smra
dang sgro skur sogs kyi grub mtha'i bstan pa 'dzin mi nus pas mkhas pas spang bar bya

ste/ bdag nyid chen po sa skya paNDi tas/ des na mkhas pas grub mtha'i skyon/ /gzu bor brjod pas tshar gcod kyi/ /gang zag skyon dang bdag bstod pa/ /ngan 'gro'i rgyu phyir
mkhas pas smad/ /ces dang / chos dang mi mthun pa'i rtsod pa ngan 'gro'i rgyu yin pas mkhas pa rnams kyis spangs bar bya'o zhes sogs rgyas par gsungs pas so// //dgu pa gdan
gyi dag pa sogs gong ma'i bka' yin min gyi rnam gzhag la/ rje mus srad pa chen pos gong ma'i bka' bsgrub pa/ 'phags pa bsgrub pa/ bla ma dam pa bsgrub pa/ phyag len bsgrub
pa ste bzhi po la le'u re rer mdzad nas bsgrub pa rnam bzhi'i bstan bcos zhes mtshan du grags pa'i/ dang po gong ma'i bka' bsgrub pa zhes bya ba de nyid las/ sa chen
gyi bka' bsgrub pa/ rtse mo'i bka' bsgrub pa/ rje btsun gyi bka' bsgrub pa/ sa paN gyi bka' bsgrub pa dang bzhir mdzad nas/ dang po la rjes 'brangs kha cig rang gis bzhag
pa'i kyai rdo rje'i gzhung lugs dang / gzhung 'di 'gal bar mthong ste/ hwa shang gis dgongs pa nges 'grel gyi mdo bltas pa ltar rnam par dag pa ma yin par smra'o zhes
phyogs snga bkod nas/ de ni mi 'thad de/ dkar shAkya grags kyis mdzad pa'i dag ldan dang / 'phags pa rin po ches zhabs mdun ma gnyis g.yas brkyang zhing g.yon bskum pa zhes
gsungs pa dang / deng sang yan gyi sa skya pa rjes 'brangs dang bcas pa'i kye rdor man ngag lugs kyi bris sku dang bzhengs sku sogs mthong ba kun 'dir bshad pa'i gzhug
tshul kho na ltar snang bas de dag kun kyang yi ge 'di tshad mar

byed pa grub pa'i phyir dang / khyad par khyed rang gi bla ma shar chen gyis gur gyi sgrub thabs su'ang bzhugs tshul 'di kho na ltar bshad pa dang / grub chen buddha shrI'i
thugs dam ras bris la'ang 'di bzhin du yod par grags pas de dag kyang tshad mar mdzad pa gsal bas/ gang zag de tsam gyis tshad mar mdzad pas tshad mar mi 'gyur na ha cang
thal ba'i phyir ro zhes pa dang / rjes 'brangs kha cig slob dpon rin po che'i mtsho skyes kyi 'grel par de dag kyang mnyam par brtsegs pa'i snying gar zhabs g.yas pa gnyis
kyis mnan pa'o/ /rol mo'i tshul ni skyil krung phyed pa'o zhes dang / mtsho skyes dbang chog tu bdud bzhi brtsegs pa'i gdan la zhabs g.yas gnyis brkyang / g.yon gnyis
bskum pa'i gar stabs kyis bzhugs pa zhes gsungs pas/ bzhugs tshul 'di dang mi mthun pa'i phyir rnam par ma dag go zhes smra bar grag go zhes man ngag gi gsal byed las bshad
pa de phyogs sngar 'god par mdzad nas/ de ni lugs so sor ma phyed pa'i bab col yin te lugs de dag mtsho skyes kyi dgongs 'grel yin pa'i phyir zhes sogs dang / rin chen
'bar bar g.yas brkyang g.yon bskum lhag ma gar gyi tshul du bzhugs pa'i don yang / mdun ma gnyis g.yas pa'i brla la g.yon bskum ba'i sor mo sbyar ba dang / lhag ma rgyab
ma gnyis mdun ma lta bu'i gar stabs so zhes 'bru gnon du rung na slob dpon thams cad dgongs pa gcig par 'gyur ba'i shin tu legs kyi gzhan du na slob dpon 'di gnyis mi mkhas
par 'gyur ba'i skyon yod de rgyud dang

mi mthun pa'i phyir ro zhes 'byung bas bzhugs tshul mthun par sbyor bas skyon med do zhe na shin tu mi 'thad de/ mdun rgyab gnyis bzhugs stabs mthun pa la dum bur byas nas
tshig gis bstan pa la dgos pa ci zhig yod/ gzhan dag 'gog pa'i zol gyis rjes btsun gong ma rjes 'brangs dang bcas pa 'gog pa la 'bad par zad pa'i phyir ro zhes sogs gsungs
so/ /de la thams cad mkhyen pa dkon mchog lhun grub kyis tshangs pa'i rig sngags kyi don bsdus don brgyad par dbang rdzas yongs dag med pa'i brgal lan las 'phros nas/ tshul
'di bsgrub pa bzhi ldan gyi/ /lan du lung rigs dang bcas 'chad/ /ces gsungs nas sgrub pa bzhi po 'di la lan 'debs shig mdzad par dgongs kyang gsung rtsom gnang thub
pa zhig ma byung snang ba/ 'on kyang bka' bsgrub kyi rje btsun gyi bka' bsgrub pa la rdor dril gyi de nyid ston pa'i yi ge rje btsun gyis mdzad par grags pa de bka' ma yin
pa'i tshul ni tshangs pa'i rigs sngags su gsungs pas gong du bkod pa de dag gis lan dpyis phyin pa thebs pa yin la/ gzhan sgrub pa bzhi po 'di dag la ngor lugs kyi rjes
'brangs dag gis lan 'don mdzad pa'i gsung rab kho bos sngar ma mthong yang / mkhyen rab kyi dbang phyug glo bo mkhan chen bsod nams lhun grub legs pa'i 'byung gnas kyis
bsgrub pa dang po 'di la lan du 'gyur ba tshig don mun sel zhes bya ba mdzad pa/ de las mus srad pa chen po'i gsung rags pa zhig thog mar bkod nas/ lan dngos la gzhi med
kyi skur ba btab par bstan pa dang / gdan dang

bzhugs tshul la spros pa bcad pa gnyis su mdzad nas/ dang po la rje btsun a nanda bha dra nyid kyis mdzad pa'i gong ma'i bka' 'bum gyi dkar chag na/ sa chen bka' 'bum gyi nang
du kye rdo rje'i gdan gyi dag pa zhes dngos su smos shing / kye rdor rgyud kyi byung tshul las kyang dag ldan las 'byung ba dang / gdan gyi dag pa las 'byung tshul cung
zad mi 'dra ba'i tshig gi khyad par dang bcas lung du drangs la/ ngor chen gyi gsung gang na'ang 'di tshad ldan min par ston pa tshig gcig kyang med/ 'di la mdzad byang
med pas sa chen dang rje btsun gyis bka' 'bum du bsgrigs pa ni ci rigs 'byung ngo / /sa chen gyi gsung rnams mdzad byang med pa shas che zhes rje btsun kun dga' dbang phyug
gsungs pas sa chen gyi bka' 'bum nang du 'jug pa 'thad dam snyam mo/ /yang rje ngor chen gyis kye rdor mngon rtogs bsdus par zhabs mdun ma gnyis g.yas brkyangs g.yon
bskum/ rgyab ma gnyis skyil krung phyed pa'i gar stabs zhes dngos su bshad cing / rje nyid kyi thugs dam bris sku la'ang rtsa ba'i bla ma gnyis kyi sku steng du bkram gdan
gyi tshul bris yod pas/ bkram gdan thams cad ma dag par gsung ngo zhes pa khyod kyis su las thos zhes gsungs la/ gnyis pa gdan dang bzhugs tshul la spros pa bcad pa la/
gdan gyi bdud bzhi ni rgya gzhung dag las mi 'dra ba mang yang rang rang gi bla ma grub thob kyi gsung 'gros yin pas dag ma dag gi dgag sgrub mi nus la/ 'khrul spong gi
mchod brjod las gtso bo'i gdan gsum pa 'jug sel te/ khyab 'jug

la bshad pa'ang yod pas rnam grangs mi 'dra ba cung zad la skyon du gzung bar mi bya'o/ /sa skya pa la kye rdor bka' babs bzhi byung ba'i mtsho skyes dang / man ngag lugs la
zhabs g.yas gnyis brkyangs pa'i brla la g.yon gnyis bskum pa'i sor mo gtad pa'i skyil krung phyed pa'i gar stabs kyis bzhugs pa yin te/ rtse mo'i mtsho skyes dkyil chog
tu de dngos su gsungs shing / mtsho skyes sgrub thabs dang / man ngag lugs kyi yan lag bzhi drug gnyis char du brtsegs gdan gsungs pas so/ gal te rtse mos g.yas brkyang
dang g.yon bskum skyil krung gis dag pa gsungs pas g.yas brkyang ba/ g.yon bskum pa/ rgyab ma gnyis skyil krung phyed pa bstan no snyam na skyil krung phyed pa de la g.yas
brkyang g.yon bskum tshang bas de'i dag pa ston pa ste mtsho skyes 'grel par/ de dag kyang mnyam par brtsegs pa'i snying gar zhabs g.yas pa gnyis kyis mnan pa'o/ /rol mo'i
tshul ni skyil krung phyed pa'o/ /de'i g.yas brkyang ba ni thugs rjes sems can la chags pa'o/ /g.yon bskum pa ni shes rab kyis chos gang yang mi 'dzin par btang ba'o
zhes gsungs so/ /gzhan du na bde mchog la rdor dril 'dzin pa'i phyag gnyis las gzhan pa'i phyag gnyis kyis yum la 'khyud dgos par 'gyur te/ rje btsun gyis rdor dril 'dzin
pa dang yum la 'khyud pa gsum gyis dag pa gsum so sor gsungs pa'i phyir ro/ /'grel lugs kyi gzhung rnams las gsal kha mi snang yang / rin chen 'bar bar nyi mar zhabs g.yas
zhes sogs kyi don mdun ma gnyis g.yas brkyang g.yon

bskum/ rgyab ma gnyis skyil krung phyed pa'i gar stabs su mngon te/ rje btsun gyis gdan gyi rnam gzhag las gtso bo'i zhabs phyed krung gis tshangs pa dang / g.yas brkyangs
pas dbang phyug g.yon bskums pas gzhan 'phrul dbang byed kyi bdud sdig can rnams kyi snying ga nas mnan pa dang / yum gyi g.yon pas brgya byin gyi snying ga nas mnan par
gsungs pa'ang 'di la dgongs pas bkram ldan gyi tshe yab kyi zhabs g.yas brkyang ba gsum dang / yum gyi g.yon brkyang bas bdud bzhi mnan nas/ bskum pa gnyis kyis mnan rgyu
med pa la bya dgos par snang ngo / /mdor na gsung tshul so so ma gtogs sbyar tshul gang la sbyar kyang yang dag pa re 'byung bas 'gal ba med pa 'dra'o zhes man ngag gi gsal
byed las gsungs pa 'dis log rtog thams cad sel nus la/ ku mu tir zhabs g.yas brkyangs pa'i brla la g.yon pa'i sor mo sleb cing / g.yas pa'i zhabs kyi rtses bdud bzhi'i
snying gar mnan pa gsal bar gsungs pa dang / rje btsun kun dga' bzang pos kye rdor bcu bdun ma'i mngon rtogs su gsungs pa'i bzhugs tshul 'khrul spong gi mchod brjod dang
/ mi thub zla ba'i bdud bzhi'i snying gar nyams dga'i gnas su sems can don mdzad dgyes zhes pa dang / sgyi chu ba'i dka' 'grel las kyang gtso bo bdud bzhi brtsegs pa'i
gdan zhes gsungs pa rnams kyis bdud bzhi mnyam par mnan pa'i bzhugs tshul 'di grub/ des na 'grel lugs kyi'ang ku mu ti dang yan lag drug par yang brtsegs gdan bshad pa khas

len dgos shing / rin chen 'bar ba dang / yan lag drug pa dang / ku mu tir bshad pa rnams grangs mi 'dra ba cung zad la 'gal ba med par kho bo sems so/ snying po don gsal las/
de slad khyod zhabs phyag dang phyag mtshan gzhan dbang kho nar bdag gis 'tshal/ /zhes bshad pa'i phyir ro zhes sogs gsungs so/ /gnyis pa rtse mo'i bka' bsgrub pa la/
mus srad pa rdo rje rgyal mtshan gyis rjes 'brangs kha cig rang gis bzhag pa'i dkyil 'khor gyi tshad dang gzhal yas khang gi yi ge 'di 'gal bar mthong nas hwa shang gi dgongs
'grel ltar 'dir yang smra bar byed do zhes phyogs snga bkod nas mi 'thad de/ chos rje bla mas gong ma'i bka' 'bum bsgrigs pa'i nang du ma chud kyang / theg chen chos
rje'i phyag dpe'i mjug tu/ 'di la phyi mo du ma snang yang bka' 'bum snga ma rnams su ma bcug phyis sgo rum dpe khang nas kyang bla dpe rnying pa byung ba mthong nas yid
ches par byas te bka' 'bum phyi ma rnams su bzhugs su gsol ba yin no zhes gsungs pas tshad mar nges pa'i phyir zhes sogs gsungs pa'i lan du/ mkhan chen bsod nams lhun grub
kyi tshig don mun sel las sgo rum dpe khang na bla dpe rnying pa yod pa dang / theg chen chos rjes bka' 'bum phyi ma rnams su bcug pas rje btsun sku mched kyis mdzad par
sgrub mi nus/ 'on kyang gzhung 'dir rgyud 'grel gyi lung dang bcas te gzhal yas khang gi gnas lugs la sgro 'dogs gcod pa rnam bshad zla zer du bshad pa bzhin mi snang
yang / sgrub pa po'i blo la bsgom bde zhing gnad ma 'khrugs pa zhig ni yin

nam snyam mo zhes gsungs shing / yang khyed rang ltar na yi ge de zhang bya ru bas mdzad do zer ba dang / gong ma'i yi ger mi gsal ba rnams rjes 'brangs kyi yi ger bshad pa
la tshad mar byed do zer bar grags pas dkyil 'khor gyi tshad 'chad pa na yi ge 'di tshad mar byed dgos te/ gzhan rtsis su byed pa'i gong ma rjes 'brangs dang bcas pa sus
kyang khung cung zad tsam yang med cing / zhang bya ru ba'i khrid kyi sngon 'gro mi byed pa tshad mar byed/ 'di tshad mar mi rung ba'i rgyu mtshan med pa'i phyir ro zhes
pa'i lan du/ glo bo mkhan chen rin po ches rje btsun khu dbon gyi slob ma zhang bya ru bas byas pa'i gzhal yas khang gi rnam gzhag kyang yod do gsungs pa/ rje rdo rje 'chang
gi dngos slob dag gsung ba thos kyi/ yi ge 'di zhang bya ru bas byas pa yin no gsung ba ma thos shing / zhang bya ru bas khrid kyi sngon 'gro mi byed pa'i rgyu mtshan
gsal po zhig khyed kyis gsungs shig de nas de'i lan 'don par 'gyur ro zhes gsungs so/ /gsum pa rje btsun gyi bka' bsgrub pa la mus srad pa chen pos de kho na nyid gsum
gyi man ngag rje btsun gyi bkar bsgrub pa dang / dbang po rab 'bring gsum gyis bkri ba'i gzhung shing rje btsun gyi bkar bsgrub pa gnyis su mdzad nas/ dang po la rjes 'brangs
kha cig bzlas pa'i skabs su 'phags pa rin po ches mdzad pa'i phar 'khor gyi man ngag bkag pas yi ge 'di nyid du phar 'khor gsal bar bshad pas rang gi de ma bden par
dogs nas yi ge 'di la skur pa btab pa yin no zhes phyogs snga bkod nas/ de mi

'thad de rje btsun gyis/ smin byed ltung ba'i rnam gzhag sgrub thabs bzhi/ /zhes sogs kyis yig cha'i grangs ston pa'i phyir/ rdo rje dril bu bgrang 'phreng dgang blugs dang
/ /zhes pa 'dis kyang lag len gyi yi ge ston byed yin na gzhan rnams la yi ge yod la/ 'di la med pa'i rgyu mtshan med la/ rgyud 'grel na yod pa la kha 'phangs zer na gzhan
rnams la'ang mtshungs so/ de dag bshad pa tsam dang lag len du bsgrigs pa'i khyad par yod na 'di la'ang mtshungs/ yi ge'i grangs ston pa ma yin par las dang po pa la dgos
pa bsgrigs pa tsam yin na bris sku dang glegs bam sogs mang du 'chad dgos pas nyung ba'i phyir dang / ye shes dang dam tshig gi dril bu go nor bas rnam dag min na/ gnad
kyi gsal byed du/ yang na ye shes ni rnam pa lnga ste/ rdo rje 'di'i rtse mo lnga pa'i rnam par dag pa'ang shes par 'gyur ro zhes bla ma gong ma rnams gsungs so zhes pa'ang
rnam dag min par 'gyur la/ gnad kyi gsal byed du lha'i rnam dag sbyar ba dang mi mthun pas zer na/ dbang chur de la de bzhin gshegs pa lnga dang / yum lnga dang / byang
chub sems dpa' dang / lha mo la sogs pa rdo rje'i de kho na nyid yongs su rdzogs pa mos pa bskyed la zhes gsungs pa'ang ma dag par 'gyur ro/ /de'i phyir rngog pa'i rjes
'brangs dag gi yi ge'o zhes pa ni/ gzhan rang tshig la yid ches bskyed pa'i zol tsam mo zhes gsungs so/ /de dag gi lan du mkhan chen bsod nams lhun grub kyis/ de dag
ni mi rigs te da lta rje btsun gyis mdzad par grags pa'i de kho na nyid gsum gyi man ngag tu

grags pa 'di/ rje btsun gyi dngos slob spyil sgom tshul khrims rgyal mtshan gyis rje btsun gyi gsung sgros bskyar ba las/ rje btsun chen po'i zhal nas rdo rje dang dril bu'i
de kho na nyid ston pa'i yi ge zhig byed 'dod pa yin pa la ma grub ces gsung bar dngos su bshad 'dug pas/ rje btsun gyi dngos slob 'di nyid rje btsun gyi gsung la rgyus
che bar byed dgos so/ des na brgyud pa 'di pa rnams ni sambu Ta'i TIka chen du bshad pa gzhir byas nas rje btsun dang sa paN gnyis ka'i dngos slob shar pa shes rab 'byung
gnas kyis mdzad pa'i rdor dril gyi de kho na nyid zhib tu bshad pa de gtso che bar mdzad do zhes gsungs shing / yang gnyis pa dbang po rab 'bring gsum gyis bkri ba'i gzhung
shing rje btsun gyis bkar bsgrub pa la/ mus srad pa'i bka' sgrub le'ur rjes 'brangs kha cig lam 'bras kyi sngon 'gro'i khrid bkag pas phyis su yi ge 'di nyid dang 'gal
bar mthong ste rang gi grub mtha' la mi gnod pa'i phyir rje btsun gyi gsung ma yin no zhes dgag mod/ mi 'thad de/ rje btsun gyis dkar chag las gsungs pa ltar yi ge lhag
yod med phye nas rnam dag rnams phyogs gcig tu bsgrigs/ mkhas grub kyi slob ma mang po la bshad de deng sang gi bar du yi ge du ma dang bcas dar ba 'di la su zhig gis smyon
'ding na'ang rang gis de nyid ma go bar byed pa yin pa'i phyir dang / sa paN dang bla ma dam pa rnams kyis tshad mar bzhag pa'i phyir zhes gsungs pa'i lan du/ rje btsun
bsod nams lhun grub kyis bla ma chos rje rdo rje 'chang chen pos dpyad pa cung zad mdzad pa

'di la zhib tu gzigs la lan yod na drang por gsungs shig de'ang 'di ltar gsungs te/ gang zag gi bye brag gsum du bkri ba'i gzhung shing zhes pa 'di glegs bam phal mo cher ma
tshang la/ kha cig tu/ gang zag rigs kyi dbye bas lam gyi 'khrid/ /brjed pa'i dran pa gso phyir tho tsam bris/ /zhes pa'i tshig yod pa'i dpe chung mang ba zhig yod pa dang
/ glegs bam kha cig tu shog gcig ma chung ngu zhig bris pa ste mi 'dra ba gnyis snang ba las/ dang po dpe chung mang ba 'di ni rjes 'brang kha cig gis byas pa yin gyis/
rje btsun yab sras kyis mdzad pa ma yin te nor ba'i tshogs mang du snang ba'i phyir zhes sogs dpyad pa mdzad pa de bkod nas/ tho yig chung ngu 'dir dpyad pa mdzad par
snang ba 'di'i don la legs par soms shig ces gsungs la/ yang mus srad pa chen pos der ma zad rjes 'brangs de dag gis rje btsun gyi dkar chag las gzhung shing bzhi'i khrid
kyi yi ge yod par bshad cing / sngar gyi yi ge rnying pa de bkag pas de'i hor kong bsab pa'i don du rang blos sbyar ba'i dbang po rab 'bring gsum gyis bkri ba'i gzhung shing
gi yi ge byas gsungs nas tho yig de 'dri bar mdzad de sgo rum dpe khang nas rnyed do zhes zer ro zhes phyogs snga bkod nas/ de ni mi 'thad de khyed rang yan chad kyi
gang zag su la'ang de yod par ma grags la/ grags na lam 'bras dar ba ltar yi ge de'ang dar dgos pa las rnying pa re re tsam yang ma mthong zhing / don la'ang skyon cher
yod de zhes sgrub byed kyang 'god par mdzad do/ /de'i lan du glo bo mkhan chen rin po ches khyed kyis

nged kyi phyogs la rang dgar bris pa yin no zer ba'i yig 'phreng phyed gsum tsam byas pa'i tshig rnams ni nged rang gi lugs kyi glegs bam rnams kyi nang du bris pa med cing
/ de las cung zad tsam gyis mang ba'i shog gcig ma zhig yod pa la ni zhes gsungs nas yi ge de 'dri bar mdzad pa'i rjes su/ 'di mnga' ris gung thang gi sgo mang chen po'i
phyag dpe rnying pa zhig la bris pa'ang mthong zhing zhes gsungs nas/ yi ge de nyid kyi don yang bkrol bar mdzad la/ yang bzhi pa sa paN gyi bka' bsgrub la/ mus srad pa
chen pos rjes 'brang kha cig sngon 'gro'i khrid bkag pa dang pho brang drug tu 'dod pa gnyug ma dran gsal gyi lugs bsres pa yin no zhes pho brang drug dang / dbang po rab
'bring gsum gyis bkri ba'i gzhung shing gi yi ge bkag pa dang / yi ge 'dir de dag gsal bar bshad pas rang gi grub mtha' la gnod dogs nas dgag pa byed mod ces phyogs snga
brjod nas/ de 'gog pa na/ 'di'i gsal byed zang tsha'i zin bris yod pa dang / bla ma dam pas gzhung shing bzhi'i yi ger thun gyi sngon 'gro sogs 'di nyid tshad mar mdzad
nas bshad cing / ngo mtshar snang bar 'di'i mtshan nas smos pa dang / tshogs sgom pa'i slob ma nyan gnyags gnyis kyi khrid yig tu khrid kyi sngon 'gro dang / thun gyi sngon
'gro sogs 'di dang mthun par 'byung ba dang / chos rje gzungs pas bla ma klu pa'i dris lan du yi ge 'di tshad mar byas nas lan mdzad pas bla ma de dag 'di tshad mar bzhed
pa grub/ gang zag de tsam gyis tshad mar mdzad pas

tshad mar mi 'grub na ha cang thal la rje btsun gyis gdan sogs kyi yi ger pho brang lnga'am drug gi dbus ma de sangs rgyas dang rig ma'i gdan zhes gsungs pas pho brang drug
pa la gnyug ma dran gsal gyi lugs 'dres zer ba rje btsun bkag par song zhing / rje btsun gyis gsung de'i gsal byed du yi ge 'di med na pho brang drug gi bsgom tshul yang
mi shes par 'gyur bas khyed dag yi ge 'dir bstan pa'i zab gnad las ring du gyur pa'o zhes gsungs so/ /de'i lan du glo bo mkhan chen rin po ches tshig don mun sel du/ sa
paN gyis mdzad pa'i khrid kyi dkar chag ni rje a nanda'i gsung rab gang na'ang the tshom gyi dpyad gzhi mdzad pa cung zad kyang med/ zin bris 'ga' zhig tu dpyad gzhi byas
pa yod kyang de dag la blo gtad thub pa ci yang med/ sgo rum dpe khang na bzhugs pa'i sa pan gyi bka' 'bum rgya shog la bris pa'i gser rkyang ma rnying ba zhig yod pa de
dang / 'phags pa'i thugs dam bzhi thog na bzhugs pa'i gser ma la'ang 'di nyid bzhugs la/ gdung brgyud rtse gdong pa rnams kyi bka' 'bum gser dngul ma rnying pa la'ang 'di
nyid bzhugs shing / rje btsun A nanda'i gsan yig rgya mtshor khrid kyi dkar chag gi brgyud pa ni zhes gsungs shing / bla ma brgyud pa rnams kyang 'dren par mdzad de lan
gsungs so/ yang thams cad mkhyen pa dkon mchog lhun grub kyi gsung ngag 'chad thabs kyi man ngag gsang ba sgo 'byed las 'phros pa'i dris lan zab don snying po las/ rje sa
paN gyi khrid kyi dkar chag ces pa brda don gsal ba'i khrid yig la ngos 'dzin par mdzad na

ni bshad ma thag pa de dang shin tu 'grig cing / rje sa paN gyis mdzad par grags pa'i dkar chag cig shos de ni lung phu ba kun rgyal gyis mdzad pa yin ces gsung sgros rnams
las 'byung la/ rgyud yig 'ga' zhig las shong ston khu dbon gyi slob ma lo tsA ba kun dga' rgyal mtshan zhes pa zhig 'byung gin snang ba de dang gcig pa 'dra zhing / dkar
chag de las snang ba gsum lam gyi gzhi bca' la sbyar ba'i tshe de'i sngon du dbang bskur 'gro dgos pa'i gsal kha ci yang mi snang mod/ spyir dkar chag 'di la tshig rigs
dang mdzad byang sogs 'dra mi 'dra sna tshogs zhig 'dug pas/ bsregs bcad brdar ba'i gser bzhin du legs par brtags nas blang dgos par mchis lags zhes gsungs nas dkar chag
gi yi ge de sa paN gyi gsung yin min dpyad gzhi can du bshad pa 'di dang / glo bo mkhan chen bsod nams lhun grub kyis rtsod spong tshig don mun sel mdzad gong du/ rab 'byams
pa blo gros rab gsal gyi dris lan las sa paN gyis mdzad zer ba'i dkar chag gi yi ge 'di sa skya'i bla brang bzhi thog na yod pa'i sa paN gyi bka' 'bum rgya shog la bris
pa'i gser ma chos kyi rgyal po 'phags pa tsam gyi dus su byung ba gcig yod pa de'i nang du'ang bris/ gzhan bka' 'bum rnying pa mang po'i nang du bcug yod cing / chos rje
dpal ldan bla ma dam pas kyang sa paN gyis mdzad par gsungs 'dug pa la/ rje btsun rdo rje 'chang kun dga'i gsung nas sa paN gyis mdzad nges pa zhig yin na brda don gsal
ba'i khrid kyi gsung tho dang / lho pa'i zin

bris sogs dang mthun pa zhig dgos rgyu yin pa la/ de dag dang mi mthun pa'i rim pa 'ga' re 'dug pas the tshom gyi gzhi yin gsung ba dang / de'i dpyad pa mdzad pa'i yi ge cung
zad cig kyang yod de dpe ma rnyed/ gsung sgros 'dzin pa phyi ma rnams kyang dpyad gzhir mdzad pa de kha shas che zhes dang / 'di 'dra'i rigs can la yin min gyi shan 'byed
pa shin tu dka' bar mchis zhes gsungs pa gnyis dgongs don gcig par byung yang / glo bo mkhan chen rin po che rang gi bzhed pa ltar na tshig don mun sel du khrid kyi dkar
chag sa paN gyi gsung yin pa lta bu zhig bshad pa de 'dod dgos pa 'dra ste/ dri lan de nyid las de la mus srad pa sogs kyi dkar chag bsgrub pa zer ba'i yi ge sogs byas
nas sa paN gyis mdzad nges pa yin zer ba'i shes byed mang po bkod pa yod tshod 'dug kyang lta rtog byas nas ji ltar yin nges pa ma byung zhing zhes gsungs pas dri lan 'di
mdzad dus bsgrub pa bzhi ma gzigs la/ phyis 'di dag spyan lam du mngon nas gzigs rtog dang dpyad pas dag par mdzad nas bka' sgrub le'u'i lan 'debs su tshig don mun sel
brtsams pa na sngar mdzad pa'i dri lan de las phyis mdzad pa'i tshig don mun sel 'di 'thad ldan du gzung bar bya dgos sam snyam mo/ /de ltar de dag gis ni dpal ldan sa skya
pa'i bstan 'dzin ngor rdzong rnam gnyis kyi gsung ngag rin po che'i phyag len gyi rim pa 'ga' zhig las brtsams te so so'i bzhed srol rnams legs par bshad pa lugs gnyis
gsal ba'i nyin byed ces bya ba 'di'ang gangs can bstan pa'i bdag po'i bstan 'dzin mtha'

dag la phyogs lhung dang bral ba'i dad pa chen pos nye bar len pa'i rkyen byas te legs par bshad pa re zhig de tsam mo/ /'dir smras pa/ 'dzam bu'i gling 'dir thub dbang zas
gtsang sras/ /slar yang byon pa lta bu'i 'gro ba'i mgon/ /sa skya'i bla chen yab sras khu dbon bcas/ /bka' drin dran pas slar yang lan brgyar 'dud/ /gang gi bstan 'dzin
mkha' la nyi zla ltar/ /'dzin ma'i khyod 'dir ngor rdzong rnam gnyis zhes/ /snyan grags skye bo kun gyi khar rgyu ba'i/ /'gran bral skyes bu'i mchog rnams bsngags par 'os/
/snyigs dus dpal ldan sa skya'i bstan pa la/ /sa skya'i bla chen kun dga' snying po dang / /bka' drin mnyam pa'i sngags 'chang chos kyi rje/ /kun dga' rin chen zhabs kyis
slar yang skyongs/ /mgon de'i rigs sras bsod nams dbang po zhes/ /mthu stobs rdzu 'phrul bsam yas gang de dang / /yab rje sbas pa'i sangs rgyas bstan pa'i srog /grags
pa'i mtshan gyis byang chub bar du srungs/ /rang sems gdod nas spros bral nam mkha'i ngang / /'on kyang 'khor 'das snang ba 'gag med 'char/ /shar yang ngo bos stong pa'i
blo 'das kyi/ /gdod ma'i mgon po mus pa chen po rgyal/ /e ma sngon byon mkhas pa rnams kyi gsung / /phyogs lhung 'khyog po'i bsam sbyor dang bral bar/ /kun la dang 'dod dad
pa'i blo mtsho las/ /legs bshad tshig gi me tog 'di 'khrungs so/ /tshul 'dir 'bad dang dus gsum dge ba'i mthus/ /bdag cag dpon slob 'gro drug mkha' mnyam gyi/ /shes rgyud
sgrib gnyis

bag chags dang bcas pa/ /ma lus byang nas don gnyis phun tshogs shog /bdag kyang rdo rje'i lus brtas dbang po gsal/ /rigs brgyud myur 'byung bstan la ches phan cing / /dpon
slob tshe mthar phyin nas phyi ma'i tshe/ /bde ldan zhing du lhan cig skye bar shog /gnas der sa lam rtogs pa mthar phyin te/ /gang 'dul sprul pas sngags 'chang yab sras
kyi/ /bstan 'di srid mtha'i bar du 'dzin pa sogs/ /yid la re ba'i don kun lhun grub shog /ces dpal ldan sa skya pa'i bstan 'dzin ngor rdzong rnam gnyis kyi gsung ngag rin
po che'i phyag len gyi rim pa 'ga' zhig las brtsams te so so'i bzhed srol rnams legs par bshad pa lugs gnyis gsal ba'i nyin byed ces bya ba 'di'ang sa gsum gyi bla ma grub
thob kyi 'khor los sgyur ba 'jam pa'i dbyangs bsod nams dbang po'i zhal snga nas dang / yab rje sbas pa'i sangs rgyas bstan pa'i rtsa lag sngags 'chang grags pa blo gros/
brtan g.yo'i khyab bdag rdo rje sems dpa' nyid gzhan ngor ngur smrig gi bla gos 'chang ba rgyal ba mus pa chen po rdo rje 'chang sangs rgyas rgyal mtshan/ sprul pa'i
sku spyan snga chos kyi spyan ldan kun dga' don grub/ mkhan chen thams cad mkhyen pa 'jam pa'i dbyangs ngag dbang chos grags la sogs te yongs 'dzin dam pa bka' drin can
rnams kyi gsung las skyes pa dpal sa skya pa shAkya'i dge gnyen paNDi ta mkhas pa/ sngags 'chang ngag dbang kun dga' bsod nams grags pa rgyal mtshan dpal bzang pos 'phags
pa'i yul na ba hu dhA nyaHste 'bru mang po zhes grags shing rgya nag lugs la sa pho

stag gi lo khrums kyi zla ba'i dkar phyogs rgyal ba dang po'i tshes la bod kyi rdo rje gdan dpal sa skya'i chos grwa chen po'i lha chen rig 'dzin pho brang gi rang gshong bsam
gtan khang bu 'chi med rdo rje'i gur khang du legs par sbyar ba'i yi ge pa ni skyes sbyangs kyi nyal slong shes rab kyi mngon brjod/ chen po dang ldan pas gsung rab mang
po'i mgrin pa can rab 'byams smra ba dge slong rdo rje 'dzin pa bsam gtan rgya mtshos dad gus kyi sgo nas mgyogs par bgyis so/ 'dis kyang bdag cag dpon slob rnams kyis
'di phyi'i don thams cad yid bzhin du 'grub pa'i rgyur gyur cig dharme u da ya mastu/chos 'di dar bar gyur cig ka lyan lbardhantu/dge legs 'phel bar gyur cig sarba mangga
laM//thams cad bkra shis// ! mkhan chen a pad rin po che'i dgongs bzhed ltar gu rus zhabs zhu bgyis pa'o//

